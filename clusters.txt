-----Cluster 0-----
Article number 0:
ID: 1112
Publish Date: 2024-05-06 16:30:00
Link: https://www.mako.co.il/news-military/2024_q2/Article-63b92ce2d9d4f81027.htm?partner=lobby
Category: Politics
Title: העזתים נמלטים ממזרח רפיח: "פחד גדול, עוד כמה פעמים נתפנה?"
Data: העזתים נמלטים ממזרח רפיח: "פחד גדול, עוד כמה פעמים נתפנה?" צה"ל קרא לתושבים בשכונות המזרחיות להתפנות למרחב ההומניטרי באל-מוואסי - באמצעות כרוזים, שיחות טלפון והודעות • עם סוסים ועגלות, העזתים החלו לעזוב את רפיח: "החל הסיוט, עד מתי נמשיך להיות כמו תרמילאים?" • תושב רפיח בשיחה עם N12: "התהפך עלינו עולמנו, כל עזה כועסת על סינוואר" כרים, שלפני המלחמה התגורר בצפון הרצועה, סיפר בשיחה מרפיח עם N12: "התהפך עלינו עולמנו. האנשים זועמים והתחילו לברוח, יש פחד גדול. הצבא התקשר אלינו בבוקר ונשמעה הודעה קולית שבה קראו לנו להתפנות בהקדם לאזור אל-מוואסי בח'אן יונס". "אנחנו מתכוונים לראות מה המצב, אבל כנראה שנעזוב בקרוב. המצב נורא מצער. עוד כמה פעמים אפשר להתפנות? כל עזה כועסת על סינוואר בכל רגע", הוא הוסיף. העיתונאי העזתי אחמד ואיל חמדאן כתב: "לפעולה צבאית במזרח רפיח שלוש מטרות. הראשונה - הפעלת לחץ על המשא ומתן כך (שישראל) מראה רצינות לגבי פעולה ברפיח. השנייה - אם יושג הסכם, הצבא יכול לטעון שהייתה פעולה ברפיח. השלישית - תגובה לפעולה (של חמאס) בכרם שלום ואי גילוי חולשה שתשפיע לרעה על עמדתם במשא ומתן". סאמר, תושבת הרצועה, תהתה: "אוקיי, לכמה זמן? ‏ברצינות, עד מתי נמשיך להיות כמו תרמילאים ונעבור ממקום למקום עם אוהל?". "לאן אנחנו צריכים ללכת? חסר מקום בטוח באל-מוואסי. היום החל הסיוט שממנו חוששים מיליון וחצי בני אדם בעזה, וכרגע פונו אזורים ברפיח", הוסיפה איה. מוחמד עכרמה הצטרף לתחושות: "בתקופה שבה כל העולם לוחץ ומשכנע את הציונים שרפיח הוא אזור בטוח וכולם עקורים. בתקופה שבה היינו קרובים יותר להפסקת אש מאי פעם - עומדים לבצע פעולה איכותית ברפיח? אתה נותן לגיטימציה לכניסה לרפיח ונותן להם תירוץ חזק! עד כמה הדם שלנו זול? אללה, מספיק לי". נור אל-עאידי ציינה: "ההסכמה של מצרים למבצע כזה ברפיח וחלק מציר פילדלפי במהלך תקופה של משא ומתן בחסות קהיר עצמה - עשויה להתפרש בכך שא-סיסי אמר לחמאס את מה שאמר מובארכ לפני כן לערפאת במשא ומתן: 'תחתום, בן כלב'". "הם מעבירים הודעות שהם רוצים להיכנס לרפיח היום. אללה ירחם עליך, רפיח. אללה ירחם עליך, עזה. עזה חלאס, נגמרה", סיפרה דלאל. פידאא' זיאד כתבה: "הלילה ברפיח הוא כמו רבים מהלילות שהעברנו בעזה ובח'אן יונס, שבהם הפצצות ומוות הפריעו לשינה של העקורים. הלילה, אבק השריפה הופך לאוויר שלך. האבק אוכל את החזון שלך וצרחות פוגעים בשמיעה. כל החושים מתים, חוץ מהגוף. הלילה ברפיח הוא אחד מיני לילות מפחידים, בדומה לחושך של מספר ימים שבהם עזבנו את עזה ולאחר מכן את ח'אן יונס. השאלה מנענעת בראשך ובחזה שנחנק. ואז אין זמן לענות. האמבולנס מגיע עם הגופות וצווי פינוי חדשים. אין זמן מלבד לנסות לשרוד. לאן הם לוקחים אותנו?!". בכיר חמאס אמר הבוקר לרויטרס כי "פינוי רפיח בידי ישראל הוא 'הסלמה מסוכנת שיהיו לה השלכות'". בכיר מצרי שצוטט בתקשורת הערבית הזהיר: "המתקפה של חמאס בכרם שלום - גרמה להכשלת המשא ומתן. מגבירים את המגעים כדי להכיל את ההסלמה הנוכחית בין שני הצדדים". בעקבות תחילת הפינוי,מצרים מעלה את רמת המוכנות בצפון סיני, כך לפי מקורות מצריים. בכיר חמאס בחו"ל, עיזת א-רישק, איים: "כל פעולה צבאית ברפיח תעמיד את המשא ומתן בסכנה, זה לא יהיה פיקניק לצבא הישראלי". הוא הוסיף: "נתניהו וממשלתו נושאים באחריות המלאה" בינתיים, בצה"ל הבהירו בשלב זה שהפינוי מתבצע באופן מוגבל, רק מהשכונות המזרחיות של רפיח - האזורים שקרובים לגבול, שמהם שוגרו אתמול הרקטות והפצמ"רים לעבר כרם שלום. על פי ההערכות, באזור הזה יש כ-100 אלף תושבים בלבד מתוך יותר ממיליון עזתים שנמצאים ברפיח. במקביל, מעבר כרם שלום עדיין סגור להכנסת סיוע הומניטרי. 

Article number 1:
ID: 1115
Publish Date: 2024-05-06 09:52:00
Link: https://www.mako.co.il/news-military/2024_q2/Article-0b43801bd9c4f81026.htm?partner=lobby
Category: Politics
Title: מוגבל ומתכתב עם הדרישות האמריקניות: מה הסיבה לתחילת הפינוי ברפיח?
Data: מוגבל ומתכתב עם הדרישות האמריקניות: מה הסיבה לתחילת הפינוי ברפיח? על רקע הדיווחים על הפיצוץ במגעים בקהיר, צה"ל החל בפינוי כ-100 אלף עזתים מהשכונות המזרחיות ברפיח - מתוך כמיליון שנמצאים בעיר • עם זאת, בישראל טוענים כי אם יחזרו לשולחן המשא ומתן - יהיה ניתן לעצור את המהלך באופן מיידי •  גלנט בשיחה עם שר ההגנה האמריקני: "לא נותרה ברירה והמשמעות היא תחילת הפעולה הישראלית ברפיח" ההחלטה להתחיל בפינוי האזרחים מרפיח מגיעה שעות ספורות לאחר הדיווחים על "פיצוץ" שיחות המו"מ בקהיר על עסקה בין ישראל לחמאס. עם זאת, בישראל טוענים שפעולה כזאת מתכתבת עם המו"מ שעדיין לא פורסם רשמית שנפסק. כך אם יצטרכו לעצור ולבלום אותו - ניתן יהיה לעשות זאת. משעות הבוקר החלו לעבור כרוזים ולהישלח הודעות SMS הקוראות לתושבים בשכונות המזרחיות להתפנות לאזור ההומניטרי במוואסי ולעיר ח'אן יונס. ההחלטה הטקטית להתחיל דווקא עם השכונות המזרחיות מתכתבת עם הדרישות האמריקניות לקיים תוכנית לפינוי אזרחים לפני פעילות צבאית פוטנציאלית ברפיח. במהלך הלילה התקשר שר ההגנה האמריקני אוסטין לשר הביטחון גלנט וחזר על הדרישה האמריקנית כי זו תהיה חייבת "לכלול תוכנית אמינה לפינוי אזרחים פלסטינים תוך שמירה על זרימת הסיוע ההומניטרי לאזור". באזור המוגדר לפינוי יש כ-100 אלף אזרחים - מתוך כמיליון עזתים שנמצאים באזור רפיח|צילום: 
							reuters כרוזים שהוטלו ברפיח וקוראים להתפנות לאזור ההומניטרי השר גלנט פירט בפני אוסטין את המאמצים שעושה ישראל כדי להגיע למתווה לשחרור חטופים והפוגה זמנית באש, ואמר כי בשלב זה חמאס מסרב לכל הצעה שתאפשר זאת. גלנט הדגיש בפניו כי "לא נותרה ברירה והמשמעות היא תחילת הפעולה הישראלית ברפיח". בתגובה, בכיר בחמאס שהתראיין לסוכנות הידיעות רויטרס, אמר כיפינוי רפיח מצד ישראל הוא 'הסלמה מסוכנת שיהיו לה השלכות'.גם מקור בארגוני הטרור הפלסטינים אמר לערוץ הלבנוני אל-מיאדין כי "בצל האירועים האחרונים שבהם הכוחות הישראלים מאיימים לפלוש לחלוטין או חלקית לרפיח - חמאס נוטה להפסיק את המשא ומתן". בתוך כך, בצה"ל מעריכים כי העמקת הפעילות לתוך רפיח, תצמצם במידה מסוימת את הירי הרקטי שמבוצע מכיוון רפיח. אתמול שוגר מטח פצמ"רים כ-350 מטרים ממחנות עקורים ברפיח לעבר מקום התכנסות של חיילים. כתוצאה מכך, שלושה חיילים נהרגו ועוד 10 נפצעו. בבית החולים סורוקה עדכנו הבוקר כי 3 חיילים עדיין במצב קשה, והם מאושפזים במחלקות לטיפול נמרץ, מורדמים ומונשמים. 3 נוספים במצב בינוני והיתר קל. 

Article number 2:
ID: 1121
Publish Date: 2024-05-06 14:05:05
Link: https://www.ynet.co.il/news/article/s1002g8imr#autoplay
Category: Politics
Title: ביידן שוחח עם נתניהו, בחמאס מאיימים: כל פעולה ברפיח תסכן את המו"מ
Data: ביידן שוחח עם נתניהו, בחמאס מאיימים: כל פעולה ברפיח תסכן את המו"מ נשיא ארה"ב ורה"מ שוחחו כחצי שעה, בבית הלבן מבהירים: "עסקה - הדרך הטובה ביותר להימנע מפעולה ברפיח". בארגון הטרור מאיימים שפעולה ברפיח תסכן את השיחות לעסקת חטופים, בכיר ישראלי: "אם חמאס יסכים לעסקה - אנחנו יכולים לעצור". מצרים מעלה כוננות: "להימנע מהסלמה, השיחות בעיתוי רגיש" נשיא ארצות הברית, ג'ו ביידן, שוחח אחר הצהריים (יום שני) עם ראש הממשלה בנימין נתניהו על רקע ההכנות הישראליות ל פעולה צבאית ברפיח . לפני השיחה, שנמשכה כחצי שעה, דרשו בארה"ב הבהרות מישראל לגבי הפעולה המתוכננת. שיחות בין גורמים אמריקנים למקביליהם הישראלים צפויות להתקיים גם בדרגים נוספים. לדברי גורם אמריקני שצוטט ברויטרס, "השיחות לעסקת חטופים הן הדרך הטובה ביותר להימנע מפלישה לרפיח". דובר המועצה לביטחון לאומי של הבית הלבן אמר ל-AFP "כי הבהרנו לממשלה הישראלית את עמדתנו לגבי פלישה קרקעית גדולה לרפיח". גורם בחמאס טען היום באל-ערבי אל-ג'דיד כי ארגון הטרור משעה את המו"מ בדרישה שלא תהיה הסלמה צבאית בזמן השיחות. לדיווח לא התקבל אישור רשמי כלשהו. חבר הלשכה המדינית של חמאס, עיזאת א-רישק, איים בצהריים כי כל פעולה צבאית של ישראל ברפיח "תעמיד את המשא ומתן בסכנה". לדבריו, "זה לא יהיה פיקניק לצבא האויב. נתניהו וממשלתו יישאו באחריות המלאה". קודם לכן הוציא ארגון הטרור הודעה שבה קרא לקהילה הבינלאומית לפעול נגד התוכנית הישראלית, והזהיר גם כי הפעולה לא תוביל רק ל"קטסטרופה ברצועת עזה" - אלא גם "תשפיע על גורלם של אסירי האויב". בצד שמעבר לגבול, מצרים, כבר העלו כוננות בצפון חצי האי סיני - בין השאר מחשש שעזתים ינסו לחצות את הבטונדות שהוצבו שם בחודשים האחרונים. משרד החוץ המצרי הזהיר את ישראל מפני הסלמה נוספת "בעיתוי רגיש של השיחות להפסקת אש", והבהיר כי קהיר ממשיכה ב"מגעים עם כל הגורמים" כדי למנוע מהמצב להחמיר. הרשות הפלסטינית התייחסה גם היא להכנות הישראליות, ומסרה כי היא מנהלת "מגעים אינטנסיביים עם גורמים אזוריים ובינלאומיים, בעיקר האמריקנים. על הממשל האמריקני להתערב באופן מיידי כדי למנוע את הטבח ברפיח, שהשלכותיו יהיו מסוכנות". הפעולה - מוגבלת ומדורגת בישראל, נציין, החליטו על פעולה מוגבלת לעת עתה - ולא טרקו את הדלת בפני המתווכות לעסקה. הטענה היא שפעולה מוגבלת כזו תאפשר לחזור לשולחן המשא ומתן בכל רגע , אם חמאס יתגמש. בכיר ישראלי אמר ל-ynet כי למרות שהחל פינוי האזרחים, "הכול הפיך". הוא הסביר: "אם חמאס יסכים לעסקה - אפשר לעצור את הפעולה". ההחלטה לצאת לפעולה מדורגת ב רפיח , שמתחילה ב פינוי אוכלוסייה ממזרח העיר סמוך לגבול עם ישראל ותימשך בשלבים, התקבלה רק אמש באופן סופי בקבינט המלחמה. קדמו לה שני אירועים - התעקשות חמאס להתעקש על סיום המלחמה ו המטח הקטלני מרפיח לכרם שלום שממנו נהרגו ארבעה לוחמים . חרף האיומים הפומביים המתמשכים, בעיקר מצד ראש הממשלה בנימין נתניהו, אמש הייתה זו למעשה הפעם הראשונה בארבעת החודשים האחרון - מאז פעולה ברפיח עלתה על השולחן - שבה נתניהו אף הציג את שלב א' של הפעולה ברפיח, ודרש משרי קבינט המלחמה להציג את עמדתם בנושא. השרים העלו שאלות במהלך הדיון, ולבסוף החליטו פה אחד לאשר את השלב הראשון. דובר צה"ל מסר היום כי "צה"ל מרחיב את האזור ההומניטרי באל-מוואסי, וקורא לאוכלוסייה להתפנות באופן זמני מהשכונות המזרחיות של רפיח אל המרחב ההומניטרי המורחב". הודעה ברוח זו הועברה לאוכלוסייה העזתית גם על-ידי דובר צה"ל בערבית. בשעות הבוקר הטיל צה"ל כרוזים לפינוי דרך נתיבים מוגדרים לתושבים במזרח רפיח לעזוב את בתיהם לאזורים בטוחים מוגדרים שהצבא הכין מצפון לעיר ליד אל-מוואסי. בצבא מעריכים כי כ-100 אלף פלסטינים מתגוררים באזור שיפונה, מתוך 1.3 מיליון תושבים ועקורים במרחב רפיח כולו. לא מדובר כאמור בפינוי רחב של כלל רפיח אלא בפינוי השכונות המזרחיות של העיר, תוך הרחבת האזור ההומניטרי שהוגדר ותוחם מראש עם מרחב שהייה גדול שכולל בתי חולים שדה ובאופן שיאפשר תמרון בעיר. מעבר הסחורות כרם שלום יישאר סגור וייפתח בהמשך בהתאם להערכת המצב. מעברים נוספים, בהם ארז ו"96" ליד פרוזדור נצרים יישארו פתוחים כדי לאפשר אספקת סיוע נרחב לרצועה. 

Article number 3:
ID: 1123
Publish Date: 2024-05-06 07:18:00
Link: https://www.mako.co.il/news-military/2024_q2/Article-08c6a5a060c4f81026.htm?partner=lobby
Category: Politics
Title: ישראל החלה בפינוי אוכלוסייה אזרחית ברפיח
Data: ישראל החלה בפינוי אוכלוסייה אזרחית ברפיח יממה אחרי מטח הפצמ"רים ששוגר מהעיר פתחה ישראל בהליך פינוי אזרחים מרפיח לאזור ההומניטרי • לפני כל פעילות רחבה בעיר להשמדת חטיבת חמאס יידרש פינוי משמעותי של מאות אלפים • אמש שוחח שר ההגנה האמריקני עם גלנט על פעילות ישראל ברפיח אחרי איומים והצהרות רבות על כניסה לרפיח,החלה הבוקר (שני) ישראל בפינוי אזרחים מאזור השכונות המזרחיות בעיר. החל משעות הבוקר הוטלו כרוזים ונשלחו מסרונים הקוראים לתושבים בשכונות המזרחיות להתפנות לאזור ההומניטרי באל-מוואסי ולעיר ח'אן יונס.האזור ההומניטרי המורחב כולל בתי חולים שדה, אוהלים וכמויות מוגברות של מזון, מים, תרופות ואספקה נוספת. מאחר שברפיח שוהים יותר ממיליון פלסטינים, כל תוכנית פעולה רחבה בעיר להשמדת חטיבת חמאס כוללת פינוי נרחב וממושך של אזרחים צפונה. עם זאת, בשלב זה לפי החלטת הקבינט, מדובר בפינוי זמני ומוגבל של כ-100 אלף בני אדם כהיערכות לפעילות בעיר. מדובר צה"ל נמסר כי "בהתאם לאישור הדרג המדיני, צה"ל קורא לאוכלוסייה שבשליטת חמאס להתפנות זמנית אל המרחב ההומניטרי המורחב. עניין זה יתקדם באופן מדורג בהתאם להערכות מצב שוטפות שיתקיימו כל העת.צה"ל ימשיך לפעול למימוש מטרות המלחמה ובהן פירוק חמאס והשבת כלל החטופים".  בכרוזים שהטיל צה"ל בשכונות המזרחיות של רפיח נכתב: "צה"ל מודיע על הרחבת האזור ההומניטרי שבמרחב אלמואסי. מעתה, האזור יפרס מדיר אל-בלח בצפון ועד בלוקים 2323, 2371, 2360, בדרום ובמזרח עד למרכז העיר חאן יונס כפי שמופיע במפה המצורפת. באזור זה יימשך הסיוע ההומניטרי המורחב. צה"ל ימשיך להילחם בארגוני הטרור המשתמשים בכם כמגן אנושי. אנו מזכירים כי העיר עזה היא מרחב לחימה מסוכן, הימנעו לעלות מצפון לנחל עזה. אין להתקרב לגדר הביטחונית המזרחית והדרומית. צבא ההגנה לישראל". צה"ל מטיל כרוזים בשכונות המזרחיות של רפיח: להתפנות באופן מיידי לאזור ההומניטרי ועדות ההגנה העממיות ברפיח אמש שוחח שר ההגנה של ארה"ב לויד אוסטין עם גלנט כדי לדון על פעילות צבא ישראל ברפיח. אוסטין חזר על הדרישה האמריקנית כי זו תהיה חייבת "לכלול תוכנית אמינה לפינוי אזרחים פלסטינים תוך שמירה על זרימת הסיוע ההומניטרי לאזור". עוד על פי ההודעה, השניים דנו על נושא המשא ומתן "המתמשך לשחרור החטופים". השר אוסטין ביקש להביע את תנחומיו על שלושת החיילים שנהרגו כתוצאה מהמטח ששוגר מרפיח לכרם שלום. אתמול בשעות הצוהריים נורה מטח של 14 פצמ"רים לעבר כרם שלום מאזור רפיח. 3 לוחמים נהרגו ו-10 נוספים נפצעו. הלוחמים שנפגעו היו במשימה של אבטחת כלים, שהיו אמורים לשמש את הכוחות בעת כניסה אפשרית לרפיח. כעת, צה"ל בודק מדוע מטח הפצמ"רים ששוגר מכיוון מחנות עקורים סמוך לרפיח לעבר הכוחות לא יורט. יתכן שהסיבה לכך היא ששיגורים מסוג זה מתבצעים כמה מאות מטרים בלבד ממקום הנפילה, ולכן גם ההתרעות מגיעות רק לאחר הנפילה. כמו כן מתחקרים מדוע האירוע נגמר באופן הטרגי הזה אם נשמעה אזעקה לפני. 

Article number 4:
ID: 1134
Publish Date: 2024-05-06 10:13:04
Link: https://www.ynet.co.il/news/article/byhs8qizr#autoplay
Category: Politics
Title: פעולה שתאפשר חזרה למו"מ: מאחורי אישור המבצע ברפיח - ותיעוד מהפינוי
Data: פעולה שתאפשר חזרה למו"מ: מאחורי אישור המבצע ברפיח - ותיעוד מהפינוי נתניהו הציג אמש לראשונה את השלב הראשון של הפעולה, וחברי קבינט המלחמה אמנם העלו שאלות, אך הצביעו פה אחד בעד תחילת המבצע. מרגע שניתן האות לפינוי אוכלוסייה, תמרון עשוי להתחיל תוך ימים. עם זאת, ישראל לא טרקה את הדלת בפני המתווכות - ויוצאת למבצע מוגבל: "אם חמאס יסכים, אפשר לעצור" ההחלטה לצאת לפעולה ב רפיח , שמתחילה ב פינוי אוכלוסייה ממזרח העיר סמוך לגבול עם ישראל , התקבלה אמש (ראשון) באופן סופי בישיבת קבינט המלחמה. קדמו לה שני אירועים - התעקשות חמאס להתעקש על סיום המלחמה ו המטח הקטלני מרפיח לכרם שלום שממנו נהרגו ארבעה לוחמים . חרף האיומים הפומביים המתמשכים, בעיקר מצד ראש הממשלה בנימין נתניהו, אמש הייתה זו למעשה הפעם הראשונה בארבעת החודשים האחרון - מאז פעולה ברפיח עלתה על השולחן - שבה נתניהו אף הציג את שלב א' של הפעולה ברפיח, ודרש משרי קבינט המלחמה להציג את עמדתם בנושא. השרים העלו שאלות במהלך הדיון, ולבסוף החליטו פה אחד לאשר את השלב הראשון. מרגע שהחל פינוי האוכלוסייה הבוקר, במסגרת הפעולה המוגבלת לעת עתה, תמרון ב"מעוז האחרון של חמאס" עשוי להתחיל תוך ימים. עם זאת, בישראל לא טרקו את הדלת בפני המתווכות לעסקה - ובראשן ארה"ב. נדגיש, מדובר בפעולה מוגבלת, כזו שמאפשרת לישראל לחזור לשולחן המשא ומתן בכל רגע. בכיר ישראלי אמר ל-ynet כי למרות שהחל הפינוי "הכול הפיך". הוא הסביר: "אם חמאס יסכים לעסקה - אפשר לעצור את הפעולה". שעות לאחר תחילת פינוי האוכלוסייה, בחמאס כבר משמיעים איומים ואומרים כי מדובר ב"הסלמה מסוכנת". בארגון הטרור אף מאיימים ב"השלכות". בינתיים, בתיעודים שמגיעים מרפיח נראה כי חלק מהתושבים באזורים המיועדים לפינוי כבר עושים את דרכם צפונה. לפי דיווחים בעזה, בתקיפות צה"ל ברפיח מאז שעות הבוקר נהרגו 28 בני אדם. בתוך כך, נשיא צרפת עמנואל מקרון שוחח אתמול בטלפון עם ראש הממשלה נתניהו. מארמון האליזה נמסר לאחר השיחה כי מקרון חזר בפני נתניהו על כך ששחרור כל החטופים עומד בראש סדר העדיפויות של צרפת. בנוסף, מקרון עודד את נתניהו להשלים את סבב המשא ומתן הנוכחי, והבהיר כי "צרפת תומכת באופן מלא במאמצי הגישור". הוא חזר על התנגדותו הנחרצת לפעולה צבאית ברפיח, ועל הצורך להבטיח כניסה מסיבית של סיוע הומניטרי. על-רקע המבוי הסתום במגעים לעסקת חטופים ודרישת חמאס לסיים את המלחמה, צה"ל החל כאמור הבוקר בפינוי האוכלוסייה בשכונות המזרחיות של רפיח שקרובות לגבול עם ישראל. "צה"ל מרחיב את האזור ההומניטרי באל-מוואסי, וקורא לאוכלוסייה להתפנות באופן זמני מהשכונות המזרחיות של רפיח אל המרחב ההומניטרי המורחב", מסר דובר צה"ל. הודעה ברוח זו הועברה לאוכלוסייה העזתית גם על-ידי דובר צה"ל בערבית. בשעות הבוקר הטיל צה"ל כרוזים לפינוי דרך נתיבים מוגדרים לתושבים במזרח רפיח לעזוב את בתיהם לאזורים בטוחים מוגדרים שהצבא הכין מצפון לעיר ליד אל-מוואסי. בצבא מעריכים כי כ-100 אלף פלסטינים מתגוררים באזור שיפונה, מתוך 1.3 מיליון תושבים ועקורים במרחב רפיח כולו. לא מדובר כאמור בפינוי רחב של כלל רפיח אלא בפינוי השכונות המזרחיות של העיר, תוך הרחבת האזור ההומניטרי שהוגדר ותוחם מראש עם מרחב שהייה גדול שכולל בתי חולים שדה ובאופן שיאפשר תמרון בעיר. מעבר הסחורות כרם שלום יישאר סגור וייפתח בהמשך בהתאם להערכת המצב. מעברים נוספים, בהם ארז ו"96" ליד פרוזדור נצרים יישארו פתוחים כדי לאפשר אספקת סיוע נרחב לרצועה. הפינוי הוא חלק מההיערכות לפעולה קרקעית ברפיח, שתהיה מדורגת ולפי שלבים. בצה"ל אישרו כי במהלך הלילה היו תקיפות אוויריות וסיכולי מחבלים ברפיח. אם התושבים באזור המוגדר יסרבו לעזוב את אזור רפיח, ישראל צפויה לפתוח באש "מדרבנת", בעיקר אווירית, לכיוון בתיהם. בניגוד להתרחשויות בתחילת התמרון ברצועה, במתחם ההומניטרי באל-מוואסי קיימים ערי אוהלים מסודרים עם מחסני מזון ובתי חולים. במערכת הביטחון מקווים כי עובדה זו תעודד את האוכלוסייה לצאת למרחב ההומניטרי. בישראל מקווים כי עזיבת האוכלוסייה תשכנע את ארה"ב לתמוך בפעולה הקרקעית ברפיח. לפי דובר צה"ל, "האזור ההומניטרי המורחב כולל בתי חולים שדה, אוהלים וכמויות מוגברות של מזון, מים, תרופות ואספקה נוספת. לצד זאת, בשיתוף פעולה עם ארגונים בינלאומיים ומדינות נוספות צה"ל מאפשר הרחבה של היקף הסיוע ההומניטרי שנכנס לרצועה. "בהתאם לאישור הדרג המדיני, צה"ל קורא לאוכלוסייה, הנמצאת תחת שליטת חמאס, להתפנות באופן זמני מהשכונות המזרחיות של רפיח אל המרחב ההומניטרי המורחב. עניין זה יתקדם באופן מדורג בהתאם להערכות מצב שוטפות שיתקיימו כל העת. צה"ל קורא לתושבים בשכונות המזרחיות של רפיח להתפנות באופן זמני לאזור ההומניטרי המורחב באמצעות כרוזים, הודעות SMS, שיחות טלפון ושידורי מדיה בערבית". דובר צה"ל בערבית פרסם גם הוא כאמור הודעה לתושבי השכונות המזרחיות ברפיח. "צה"ל יפעל בעוצמה רבה נגד ארגוני הטרור באזורי מגוריכם, כפי שעשה עד כה", מסר דובר צה"ל בערבית. "כל מי שמקורב לארגוני טרור מסכן את חייו ואת חיי משפחתו. למען ביטחונכם, צבא ההגנה פונה אליכם - פינוי מיידי לאזור ההומניטרי המורחב באל-מוואסי. אנו מזהירים אתכם שהעיר עזה היא עדיין אזור לחימה מסוכן, הימנעו מחזרה צפונה מוואדי עזה. אנו מזהירים שלא להתקרב לגדר הביטחון המזרחית והדרומית". 

Article number 5:
ID: 1131
Publish Date: 2024-05-06 14:15:05
Link: https://www.ynet.co.il/news/article/r10l4uiza#autoplay
Category: Politics
Title: פלסטינים בורחים מרפיח לקול פיצוצים: "כבר אין מקום בטוח, שאללה יעזור לנו"
Data: פלסטינים בורחים מרפיח לקול פיצוצים: "כבר אין מקום בטוח, שאללה יעזור לנו" כהכנה למתקפה קרא צה"ל לרבבות להתפנות מרפיח - עיר המקלט שאליה נמלטו המוני פלסטינים. בגשם ולקול פיצוצים הם יצאו מהאוהלים ועזבו את העיר בדרום הרצועה: "ברפיח יתרחש האסון הגדול ביותר" המוני פלסטינים יצאו הבוקר (שני) מהבתים וממחנות הפליטים ב רפיח , בעקבות הקריאה הישראלית להתפנות מהאזור – כהכנה למתקפה. לפי צה"ל הפינוי מתבצע בשכונות המזרחיות של העיר, שקרובות לגבול עם ישראל, אזור שבו כ-100 אלף פלסטינים. הפלסטינים שיצאו מרפיח עשו זאת בגשם, כשפיצוצים נשמעים במזרח העיר. עבור רבים מהם רפיח הייתה עיר מקלט – והם ברחו אליה מאזורים שנהרסו במלחמה. הם עוזבים ברגל, במכוניות או על חמורים, ולוקחים איתם מזרנים וחפצים אחרים שישמשו אותם בתחנה הבאה. חלק מהפלסטינים שיצאו מרפיח תוהים לאן הם יכולים ללכת. אבו אחמד, שחי במחנה פליטים ברפיח, אמר לרויטרס: "הכובשים הישראלים אמרו לנו ללכת לרפיח ושזה אזור בטוח. היום הם אומרים לנו לצאת מרפיח. לאן האנשים ילכו?". ברויטרס נכתב כי הפלסטינים נדרשו להתפנות לאזור הומניטרי שנמצא במרחק של 20 ק"מ מאזור הפינוי. במהלך הלילה דיווחו הפלסטינים על פיצוצים במזרח רפיח. אמינה עדוואן, עזתית שהייתה במחנה פליטים ברפיח, אמרה: "אנחנו ערים משתיים בלילה בגלל ההפצצה, והתעוררנו בבוקר לגשם שוטף, טבענו בגשם וכך גם הבגדים והחפצים שלנו, וכולנו נמצאים ברחובות". "התעוררנו לחדשות רעות במיוחד - הקריאה להתפנות מרפיח", מוסיפה עדוואן. "ברפיח יתרחש רצח העם הגדול ביותר, האסון הגדול ביותר". היא קראה למדינות ערב לקדם הפסקת אש ולהציל את העזתים. לטענת שלטון חמאס ברצועה, יותר מ-34,700 פלסטינים נהרגו מתחילת המלחמה ולפחות 78,000 נפצעו. אחרי הגשם שירד במחנה הפליטים, הנשים במחנה תולות בגדים ושמיכות לייבוש, והגברים חופרים שוחות כדי לנקז אליהן את מי הגשמים. הילדים הגדולים דואגים לאחיהם הקטנים. מאהר אל-ג'מאל סיפר שהוא ברח מאל-מוחרקה, עיירה הסמוכה לעיר עזה בצפון הרצועה, לנוסייראת במרכז הרצועה - ומשם לרפיח. כעת הוא נאלץ להמשיך בנדודים. "עכשיו הם מאיימים על רפיח, הם יבצעו כאן מעשי טבח, זה יהיה רצח עם, אנחנו באמת לא יודעים לאן ללכת, רק אללה יעזור לנו", הוא אומר. רחמה נאסר, שגם היא תעזוב את רפיח, עומדת ברחוב הראשי של העיר ומספרת שצה"ל צלצל אליה במהלך כל הלילה וקרא לה להתפנות. "כולם, מה רוצים מאיתנו?", היא שואלת. "הם הרגו את הילדים שלנו. מצאו את האחיין שלי בלי ראש ורגליים. שיתביישו. האנשים האלה עברו מספיק, לאן הם צריכים ללכת?". מוחמד אל-נג'אר, עורך דין מתמחה בן 23, חי עם משפחתו במערב רפיח. הוא מספר על החרדה בקרב התושבים בעקבות הוראת הפינוי הישראלית, ואומר שאזורים בטוחים ברצועה - באופן יחסי - כבר כבר מלאים באוהלים עם עשרות אלפי עקורים. "אין אזור בטוח", הוא אומר. "כל מה שנותר בעזה הוא מוות. הלוואי שהייתי יכול למחוק מהזיכרון את שבעת החודשים האחרונים". הרשות הפלסטינית הודיעה כי היא מנהלת מגעים אינטנסיביים עם גורמים אזוריים ובינלאומיים, בעיקר האמריקנים, כדי לעצור את מה שהיא מגדירה בתור "הטבח של פלישת רפיח". הרשות קראה לממשל האמריקני "להתערב באופן מיידי כדי למנוע את הטבח הזה, שממנו אנו מזהירים מפני ההשלכות המסוכנות שלו". לפי הרשות הפלסטינית, משמעות הפלישה היא שמיליון וחצי פלסטינים יהיו נתונים לטבח, רצח עם וניסיונות עקירה, "שמהם הזהרנו בעבר". עינב חלבי השתתפה בהכנת הכתבה 


-----Cluster 1-----
Article number 0:
ID: 1114
Publish Date: 2024-05-06 10:40:01
Link: https://www.ynet.co.il/news/article/h1n1z4lm0
Category: Politics
Title: אחרי שחזרה מהשבי, נוגה מבארי התגייסה: "ממשיכה במסלול" | התמונות מהבקו"ם
Data: אחרי שחזרה מהשבי, נוגה מבארי התגייסה: "ממשיכה במסלול" | התמונות מהבקו"ם לצד אמה ששוחררה יחד איתה מהשבי לאחר 50 ימים ברצועת עזה, נוגה וייס הגיעה הבוקר לבסיס תל השומר והתגייסה לקורס מש"קיות ת"ש בצה"ל. "אחרי תקופה מטלטלת אני חושבת שלהתגייס זה הדבר הכי נכון עבורי. זו הסחת דעת", שיתפה נוגה וייס בת ה-18, שנחטפה מקיבוץ בארי ו שוחררה בפעימה השנייה יחד עם אימה שירי , התגייסה הבוקר (שני) לקורס משק"יות ת"ש בצה"ל. אל מעמד הגיוס הגיעה נוגה יותר מחמישה חודשים לאחר ששוחררה מהשבי - וכארבעה חודשים לאחר שנודע כי אביה, אילן וייס (56) מקיבוץ בארי, נרצח וגופתו מוחזקת בעזה. במעמד הגיוס אמרה נוגה כי "אחרי תקופה מאוד מטלטלת אני מרגישה שלהתגייס זה הדבר הכי נכון עבורי. תמיד רציתי להתגייס ולתת מעצמי למען המדינה, והצבא בשבילי הוא שילוב של הסחת דעת ממה שקרה, מסגרת ושגרה יומיומית - ובעיקר המשך המסלול והמציאות". היא הוסיפה כי "מש"קית ת"ש היה תפקיד חלומותיי שנים, מרגיש לי שבו אני יכולה לתרום הרבה, להיות משמעותית ולעזור לאחרים. אני זוכרת שביום שאמא ואני השתחררנו לקחו אותנו לכרם שלום, והיה שם האנגר מלא בחיילים. הנוכחות של החיילים גרמה לי להרגיש בטוחה וזה רק חיזק לי את הרצון להיות חלק ולשרת בצבא". נדגיש כי גם היום, 213 ימים לאחר טבח 7 באוקטובר, בשבי חמאס עדיין מוחזקים 132 ילדים, חיילים, חיילות, נשים, גברים, קשישים וקשישות. מאז הטבח והחטיפה מהעוטף נודע כי עשרות מהם נרצחו, וגופתיהם מוחזקות ברצועת עזה. 

Article number 1:
ID: 1120
Publish Date: 2024-05-06 14:02:00
Link: https://www.mako.co.il/news-military/2024_q2/Article-d1843748f6d4f81027.htm?partner=lobby
Category: Politics
Title: החטופה ששוחררה התגייסה לצה"ל: "הצבא בשבילי זה הסחת דעת ממה שקרה"
Data: החטופה ששוחררה התגייסה לצה"ל: "הצבא בשבילי זה הסחת דעת ממה שקרה" נוגה וייס בת ה-18 התגייסה לקורס מש"קיות ת"ש והגיעה ללשכת הגיוס עם אימה שירי • הן נחטפו ב-7 באוקטובר מהממ"ד בביתן, ושוחררו במסגרת הפעימה השנייה • "ביום שהשתחררנו מהשבי ראינו מלא חיילים, הנוכחות שלהם גרמה לי להרגיש בטוחה וזה רק חיזק לי את הרצון לשרת בצבא", סיפרה "אני זוכרת שביום שאימא ואני השתחררנו, לקחו אותנו לכרם שלום והיה שם האנגר מלא בחיילים", שחזרה וייס. "הנוכחות של החיילים גרמה לי להרגיש בטוחה וזה רק חיזק לי את הרצון להיות חלק ולשרת בצבא". עם גיוסה, וייס סיפרה כי תמיד רצתה לתת מעצמה למען המדינה: "הצבא בשבילי זה שילוב של הסחת דעת ממה שקרה, מסגרת ושגרה יומיומית, אבל בעיקר המשך המסלול והמציאות כמו שהיו קורים גם לפני שכל זה קרה". לדבריה של וייס, מש"קית ת"ש הוא תפקיד שחלמה עליו שנים, והוסיפה: "מרגיש לי שבו אני יכולה לתרום הרבה, להיות משמעותית ולעזור לאחרים". במהלך 50 ימים שבהם הייתה בשבי נוגה מתארת כי המחבלים הביאו לפעמים קלפים כדי לשחק עם החטופות: "אמרתי שאעשה הכול, גם לשחק איתם קלפים כדי שלא ירו בי. אבל מצבי הרוח שלהם השתנו כל הזמן, לפעמים שיחקו איתנו קלפים וצחקו, אבל אז אם מישהו אמר מילה לא במקום - אחד מהם יצא פתאום מהחדר וחזר עם אקדח". באחד הימים נוגה הועברה לבית חדש והיחס אליה השתנה. "פתאום נכנסת לתוך הבית מישהי ערביה עם חיג'אב", היא סיפרה בהתרגשות. "לוקח לי קצת זמן להבין שמי שאני רואה זו אימא שלי. לא ידעתי שהיא בחיים והיא לא ידעה שאני בחיים, זו בכלל לא סיטואציה שעברה לי בראש. אני הייתי בטוחה שנשארתי לבד". וייס הבינה שלא בכדי הביאו לשם את אימה שירי: אחד ממחבלי חמאס רצה לקבל את אישורה לנישואין של נוגה עימו. "הוא אמר שהוא רצה שיאחדו ביננו בשביל שהיא תיתן לו את האישור, הוא ממש הביא טבעת, ואמר לי 'כולם ישוחררו ואת תישארי בעזה - את תינשאי לי ותביאי לי ילדים", סיפרה. "הוא שאל את אימא שלי אם היא מאשרת". "אז ניסינו לצחוק צחוק מזויף כדי שלא יירו לנו בראש", נוגה משחזרת את אותם רגעים דרמטיים. "הוא הביא טבעת רק ביום ה-14, הוא נשאר איתנו עד היום ה-50, והוא המשיך לומר לי שאני נשארת פה איתו בעזה, גם אחרי שכולם ישתחררו, ואני אגדל את הילדים שלו". 


-----Cluster 2-----
Article number 0:
ID: 1169
Publish Date: 2024-05-06 14:30:03
Link: https://www.ynet.co.il/economy/article/sj1jjelg0#autoplay
Category: Economics
Title: בצל ההיערכות למבצע ברפיח: השקל נופל מול הדולר והאירו
Data: בצל ההיערכות למבצע ברפיח: השקל נופל מול הדולר והאירו המטבע המקומי נופל עם פתיחת שבוע המסחר במט"ח, אחרי התקרית החמורה בכרם שלום ועל רקע ההכנות לפעולה ברפיח. האירו עלה היום ושערו היציג נקבע על 4.03 שקלים. שערו היציג של הדולר נקבע על 3.74. הבורסה ננעלה בירידות קלות ההכנות לקראת הפעולה הצפויה ברפיח, והתקרית החמורה שאירעה אתמול (ראשון) בכרם שלום, הובילו במהלך המסחר במט"ח היום להיחלשות של השקל. האירו עלה במסחר הרציף בכאחוז לשער של 4.03 שקלים, והדולר עלה בכחצי אחוז לשער של כ-3.74 שקלים. במקביל, המדדים המובילים בבורסה בתל אביב ננעלו בירידות: ת"א 35 ו-125 ירדו בשיעור של עד 0.3%. ההערכות כעת הן שפעולה רחבה, אם תהיה, ברפיח יזניקו עוד את שערי המטבעות הזרים שעמם מקיימת ישראל את עיקר המסחר ויגרמו, דווקא לאחר הפסקת היבוא מטורקיה, לעוד סיבה להעלאת מחירי היבוא. >> לסיפורים החשובים והמעניינים בכלכלה ובצרכנות - הצטרפו לערוץ הטלגרם שלנו כמו כן התחזקות רבה של הדולר החודש, אם תהיה, תגרום למחירי הדלק לעלות עוד בתחילת חודש יוני, זה החודש השישי ברציפות. גם מחירי הנופשים בחו"ל צפויים להתייקר אם תימשך היחלשות השקל בעת חידוש מלחמה רחבה יותר ברצועה ואולי בגבול לבנון. לעומת זאת, העלייה של שערי הדולר והאירו מועילה ליצואנים שיקבלו יותר שקלים עבור היצוא שלהם במטבע זר, כאשר כך הוצאותיהם בארץ נעשות בשקלים. יוסי פריימן, מנכ"ל פריקו ניהול סיכונים, מימון והשקעות אמר הבוקר ל-ynet כי "האירועים הביטחוניים החזירו את הדולר במהירות אל מעל לרמת 3.73 שקלים. אולם, על רקע היצעי המט"ח של יצואנים לתשלומי שכר ומיסים, הרי שפוטנציאל הפיחות בטווח המיידי נותר מוגבל. "להסלמה בזירה הביטחונית, צפויה להיות השפעה על שער החליפין והדולר עשוי לשוב ולזנק אל מעל לרמת 3.8 שקלים. ללא אירועים ביטחוניים חריגים, הרי שעודפי היצע המט"ח העומדים על מעל למיליארד דולר בשבוע, ימשיכו לתת את הטון והשקל ישוב ויתחזק". פריימן הוסיף כי "החלטת הריבית בארה"ב, טרם באה לידי ביטוי בציפיות בשוק ההון. ראוי לתת את תשומת הלב כי שינוי בציפיות להפחתת ריבית, עשויים לטלטל את שוק המניות ולגרור לתנודות בהיקפי הביקוש וההיצע למט"ח בשוק המקומי". 


-----Cluster 3-----
Article number 0:
ID: 1188
Publish Date: 2024-05-06 06:36:00
Link: https://www.mako.co.il/food-cooking_magazine/Article-68cedf4313f2f81027.htm?sCh=c7250a2610f26110&pId=173113802
Category: Food
Title: דברים שלא ידעתם על תה
Data: דברים שלא ידעתם על תה ריטה גולדשטיין הגיעה עד סרי לנקה בשביל להתחקות אחר מקורות התה הציילוני המשובח, וחזרה עם כמה פריטי מידע מעניינים ומפתיעים; הסיבה האמיתית שהבריטים שותים תה עם חלב, למשל, היא האיכות הירודה של הפורצלן שלהם, שלא עמד בטמפרטורה של המים הרותחים. אה, ויש לנו מה להגיד גם על כמות הקפאין סרי לנקה היא מדינה שנסובה כולה סביב תה. כולם שותים תה במהלך כל שעות היממה גם אם מהביל בחוץ, בתי תה להפוגות משגרת היום מחליפים חלק ניכר מבתי הקפה, וכשנוסעים בכבישים המפותלים של האי המרהיב ועולים אל ההרים שבהם שלטו בעבר נמרים ופילים - נפרסים לנגד העיניים שטחים עצומים ירוקים ומרהיבים ששזורים בהם מטעי תה יפהפיים. ממטעים קטנים שצמודים לבתים פרטיים ועד מטעי ענק שעובדות בהם נשים מקומיות באותה הצורה כבר עשרות אם לא מאות שנים. תרות אחר עלי התה הצעירים ביותר כשעל גבן סלי קש מסורתיים, וקוטפות אותם בידיהן. זמן לא רב לאחר מכן יהפכו העלים הללו לתה הציילוני, שנחשב איכותי במיוחד, ויישלחו לכל העולם. לרגל הגעת אחד ממותגי התה הנחשבים ביותר בסרי לנקה, דילמה, לישראל עם תה קר מבוסס עלי תה אמיתיים, נלקחנו לסיור ברחבי סרי לנקה כדי ללמוד על ייצור תה, על משמעות התה עבור העם הסרי לנקי ועל התפיסה של תה במזרח כמשקה בעל יכולות ריפוי ושיפור מצב רוח. בארץ אפשר למצוא את תה דילמה בטעמים תה שחור אפרסק, תה שחור ג'ינג'ר, לימון ודבש ותה ירוק לימונית ולואיזה (בעתיד הלא רחוק יצטרפו טעמים נוספים). דילמה הוא מותג התה הראשון במדינה שנמצא בבעלות מגדלי התה עצמם, ולא בשליטה בריטית קולוניאליסטית. המקים של החברה, פרננדו מריל, רצה להשיב את כבודו של התה הציילוני המפורסם לעמו, ולכבד את הארץ שבה גדל התה. לפניו היו הסרי לנקים מנוצלים בתכלית וכל התה שגדל במדינה היה נארז בארגזים ונשלח לאנגליה, שם היה מופץ ונמכר. מריל נלחם במשך 35 שנים עד שהצליח ללחוץ על כל הכפתורים הנכונים באנגליה כמו גם בסרי לנקה, ולהקים חברה סרי לנקית בבעלות סרי לנקית של ממש. הוא קרא לה על שם שני בניו, דילהם ומאליק.   עד גיל 91 היה מריל מגיע מדי יום למשרדי דילמה לטעום תה, והוא עבד בחברה עד יום מותו בגיל 94. מלבד העובדה שבמו ידיו הצליח לבסס מותג תה איכותי, הוא גם ביסס בו פילוסופיה של השבה לקהילה וחלוקת עושר, כפי שהאמין שראוי במדינה מתפתחת ובעלת היסטוריה של מלחמות כמו סרי לנקה. על פועלו אף זכה בפרס נובל לשלום בשנת 2015. עד היום, במשך שבעים שנות הקיום של החברה, 15 אחוז מהרווחים שלה מועברים בחזרה לקהילה, עם מיזמים כמו הקמת בית ספר לקולינריה, פתיחת בתי חולים, מרכזים לטיפול בילדים, עזרה בהכוונה לעצמאות כלכלית לנשים, וכן סיפוק תשתית לשלל מחקרים בתחום איכות הסביבה וההתחממות הגלובאלית שפוגעים כמובן גם בתעשיית התה. כשנכנסים למשרדים של דילמה בקולומבו, בירת סרי לנקה, נתקלים בשילוב מרתק בין העולם הישן לחדש. מצד אחד מאות סוגים של תה שמדיפים ארומה עזה ומפתה, נשקלים במהירות אדירה על מאזניים עתיקים ונחלטים בכמות מדויקת לפי החוקים ואז עוברים לטעימה דקדקנית לבקרת איכות. מצד שני - עיצוב מודרני בתכלית ואגף של משרדים מתקדמים שמהם משווקת החברה את המשקאות שלה לכל רחבי העולם. ואומנם אנחנו בעולם דיגיטלי ומתקדם, אך ייצור תה הוא אנתיטזה שלו. מדובר בעבודת כפיים. רק באמצעות הידיים והטכניקות המסורתיות אפשר לעשות אותה על הצד הטוב ביותר. לכן גידול וייצור תה נתפסים בסרי לנקה כאומנות - כזאת שעל מנת ליישמה כהלכה צריך ללמוד עשרות שנים את התחושות, את התיאוריה ואת המדע מאחורי העלים. רק ככה ניתן לגדל ולייצר תה עם מאפיינים ייחודיים. אנחנו בישראל נהנים מתה, בייחוד מגרסתו הקרה, אבל לא יודעים הרבה על איך שהוא מגיע למדף שלנו. אז הנה כמה דברים מעניינים שלמדנו בסרי לנקה על אחד המשקאות הפופולריים ביותר בעולם.   התה התגלה כבר לפני 5,000 שנה באזור הודו וסין. הוא נחשב תרופה טבעית. צמח התה גדל בצורה מסחרית רק כ-157 שנים. יצרניות התה הגדולות בעולם הן סין, הודו וקניה, ואחריהן מגיעה סרי לנקה. כיום סרי לנקה היא מדינת תה מוצהרת, שבה מתחילים לשתות תה כבר בגיל שנתיים, אבל זה לא תמיד היה ככה. למעשה ציילון - השם הקודם של סרי לנקה (שמשמעו כעת האי הקדוש) - הייתה יצרנית הקפה הגדולה בעולם עד שכל מטעי הקפה שבה נהרסו על ידי מחלה כתוצאה מפטרייה. בשנת 1867 ג'יימס טיילור, סקוטי שהגיע לסרי לנקה, החליט לאקלם בה את צמח התה. הוא לקח את הקמליה מעיר בשם קנדי ושתל אותה בחלקה קטנה, שהפכה לסיפור הצלחה חקלאי. טיילור נחשב למעשה לאב תחום התה בסרי לנקה ומי שאחראי על יצירת תה הציילון, שנחשב לאחד האיכותיים בעולם. כיום מגדלים ומייצרים בסרי לנקה 300 מיליון קילוגרם בשנה של תה. כל סוגי התה - שחור, ירוק, לבן ואולונג - מבוססים על אותו הצמח, הקמליה סינסיס (Camellia sinensis). הקמליה היא צמח סבלני למזג האוויר, שיכול לשגשג במהלך היום ב-34 מעלות ובערב בקור של 9 מעלות ומטה. לוקח 6 שנים מרגע ששותלים את הקמליה לתה ועד הקציר הראשון. בכל ארבע שנים חותכים את הענפים של הקמליה ומותירים 80 ס"מ בלבד, כדי שהעץ יגדל ויתחדש במהירות. הקמליה יכולה לשגשג עד גיל 150 עם טיפול נכון, ולהניב עלי תה צעירים ואיכותיים. את צמחי הקמליה משמרים קטנים ונמוכים יחסית, כדי שיהיו נוחים לקטיף. בעבודה הידנית קוטפים רק את העלים הצעירים והפריכים ביותר. כשקוטפים בצורה ידנית, נהוג לקטוף בכל פעם שני עלים צעירים וניצן ביניהם. כשמדובר בתה תעשייתי יותר, שנקטף על ידי מכונות, אין בקרה ומשתמשים גם בעלים מבוגרים ועייפים, שמייצרים תה מאוד לא איכותי. תה לבן הוא יקר יחסית, משום שהוא לא עובר שום תהליך לבד מייבוש. זה תה עדין ופרחוני בטעמו, צבעו מעודן והוא בהיר מאוד (מכאן שמו). בסרי לנקה מיוצר סוג של תה לבן יוקרתי יותר מהרגיל שנקרא סילבר טיפ, שבו משתמשים רק בניצנים שלא נפתחו של עלי הקמליה הצעירים ביותר. תה ירוק הוא תה שנשלח במהירות לאידוי לאחר הקטיף, ואז עובר לייבוש. זאת כדי שצבעו הירוק והרענן יישמר והוא לא יתחמצן. מדובר בתה שלא עובר תהליך התססה ורצוי לחלוט אותו בטמפרטורה של 80 מעלות ולא במים רותחים, כדי להפיק ממנו את המיטב. הטעמים שלו מגוונים וברובם עשבוניים ורעננים מאוד. מבחינה רפואית שמו של התה הירוק יצא למרחקים, אבל מדעית הוא אינו בהכרח בריא יותר מתה שחור. אולונג הוא תה שנמצא באמצע הדרך בין תה ירוק לתה שחור. בתהליך הפקת התה הזה רק החלקים החיצוניים של עלי התה עוברים תסיסה. בעבר היו מפיקים תה אולונג על ידי ניעור העלים הצעירים בתוך סלסילות קש מיוחדות במטרה לבקע את הרקמה החיצונית של העלה כך שיתחיל רק בה תהליך התסיסה. היום יש מכונות שמבצעות זאת. במהלך הייצור של התה השחור למעשה מבקעים את כל תאי העלה, כדי להתחיל תהליך של התססה במהירות בכל כולו. בסיום ההתססה, כשהעלה בצורתו המיטבית, מכניסים את עלי התה למכונת אוויר חם כדי לסיים את תהליך התסיסה הטבעית שמתקיים רק מההתחמצנות של עלה התה עם האוויר, ולעצור אותו כשהגיע להפקת הטעמים המקסימלית. הטעמים של תה שחור נבדלים ביניהם כתוצאה מתוספות שונות כמו תבלינים, ברגמוט (במקרה של ארל גריי) ועוד. אבל אותו התה יכול להיות בעל טעם שונה לגמרי רק כתוצאה מהאקלים שצמח הקמליה גדל בו. באזור נוארה אלייה בסרי לנקה, למשל, שהוא אזור הררי עם טמפרטורות נמוכות יחסית בלילה ולחות נמוכה, יפיקו עלי התה חליטה בצבע בהיר, עם טעמים הדריים קלילים. קמליה שגדלה באזור החוף בסרי לנקה, עם לחות גבוהה יותר, תפיק תה חזק וכהה יותר, אינטנסיבי ועוצמתי יותר.  מותגי תה גדולים מעסיקים טועמי תה מקצועיים, שעוברים הכשרה של עשרות שנים. בתחילה הטועמים מעריכים את איכות התה לפי צבע המשקה, לאחר מכן לפי הארומה שלו ולבסוף בטעימה. טועמי תה מנסים 1,000 כוסות תה ביום, ולאור כמות הקפאין יורקים את התה ולא בולעים אותו. אחרי כל 10 טעימות תה שותים כוס מים לניקוי החך. אחרי 100 כוסות אוכלים ביסקוויט נקי מטעמים עזים, וממשיכים לטעום. מרבית טועמי התה הם גברים - על כל 50 טועמים גברים יש אישה אחת שהיא טועמת תה מומחית. מאידך, בשדות התה עצמם מרבית הקוטפות הן נשים. התה נמכר בסרי לנקה במכירה פומבית מיוחדת. לפני הקורונה המכירה הייתה מתבצעת במפגש פיזי בין מוכרים לקונים, שבו היו חושפים את עלי התה. היום המכירה נעשית בצורה דיגיטלית. על כל סוג של תה מועברים נתונים כמו גודל, לחות ודירוג ועל בסיסם מתבצע התמחור. גודל החלקיק של עלה התה מהווה אינדיקציה לחוזקו - קטן יותר משמע תה חזק. גדול יותר - תה חלש ופרחוני יותר. בתיונים משלבים את חלקיקי התה הקטנים ביותר, וזה גם חסכוני כי צריך הרבה פחות מהם על מנת לייצר תיון חזק. התופעה של שתיית תה שחור עם חלב, שנהוגה בעולם המערבי ולא במזרח, החלה עם הבריטים, כתוצאה מכך שהפורצלן שלהם לא היה איכותי מספיק והיה נשבר כששפכו את משקה התה הרותח לכוסות. החלב הוריד את הטמפרטורה שלו, ואיפשר לא לשבור באותה תדירות את הכלים. עד שכלי הפורצלן של הבריטים השתפרו, המנהג כבר התבסס. גם תופעת התיונים, שנהוגה בכל העולם, החלה בטעות מוחלטת: סוחר אמריקאי בשם תומס סאליבן ארז את עלי התה המותססים והמיובשים בשקיות משי ושלח אותם להפצה באירופה. הבריטים, שלא ידעו מה לעשות עם השקית הזאת, טבלו את כולה במים החמים. וכך נולד לו התיון, שמלווה אותנו עד היום. אחד הכללים המשמעותיים בתה זה שימוש במים מסוננים. המים שלנו בישראל קשים, ולכן אם רוצים להפיק מהתה את המיטב חשוב להשתמש במים מפולטרים כשחולטים תה בבית. כמו כן, בדומה ליין, תה מעצים טעמים ויש לו יכולת לדחוף טעמים שונים קדימה באמצעות שילוב נכון עם מאכלים. במזרח שותים תה חם עם כל ארוחה, ולא רק אחרי הארוחה. מחקרים רבים מצאו ששתיית תה מסייעת לנקות את השומן מגופנו ולהפחית כולסטרול רע, עוזרת לעיכול טוב יותר וגם טובה למיקרוביום שלנו במעיים. בנוסף, מחקרים שבדקו מדוע בסרי לנקה צורכים הרבה סוכר אבל אין בה מקרים רבים של סוכרת מצאו שייתכן ששתיית תה רבה מפחיתה את הספיגה של סוכר בגוף. בעלי תה בצורתם המיובשת יש כמות קפאין דומה לזאת של קפה, אבל כדי להכין כוס תה יש להשתמש ב-2 גרם של עלים בלבד, ולכן בכוס תה יהיה כשליש מכמות הקפאין הסופית מאשר בכוס קפה. כמו כן, האנטי אוקסידנטים שיש בתה מאפשרים לכ-20 אחוז פחות קפאין שבתה החלוט להיספג בגוף. משמע: כששותים תה צורכים הרבה פחות קפאין מאשר כששותים קפה. ומה עוד? הקפאין שבתה נקשר לחומצת אמינו שנקראת אל תיאנין, שמשפרת מצב רוח ומצב קוגניטיבי ונמצאת כמעט בלעדית בעלי התה. לכן תה נחשב כמשפר את מצב הרוח ומוריד רמות סטרס. הכותבת הייתה אורחת מותג דילמה. הכותבת הייתה אורחת מותג דילמה. 


-----Cluster 4-----
Article number 0:
ID: 1168
Publish Date: 2024-05-06 14:31:04
Link: https://www.ynet.co.il/economy/article/rk6vbvlza#autoplay
Category: Economics
Title: אחרי פסח: שוב מחסור בחלב
Data: אחרי פסח: שוב מחסור בחלב בגלל חג שני ארוך ומיעוט ימי ייצור, יש מחסור בחלב תנובה וטרה - וחלק מנקודות המכירה מגבילות את הקנייה. לפי תנובה, המלאי יתחדש במלואו רק בעוד מספר ימים: "קיים מחסור נקודתי" מדפים ריקים והגבלה לשתי יחידות בלבד: שוב יש מחסור בחלב אחרי פסח, בגלל מיעוט ימי ייצור. במחלבות לא למדו עדיין לייצר עודף לקראת החג כדי לא לגרום למחסור, וחלק מנקודות המכירה מגבילות את הצרכנים ברכישה - כדי לא להעמיק את המחסור. >> לסיפורים החשובים והמעניינים בכלכלה ובצרכנות - הצטרפו לערוץ הטלגרם שלנו לקוח סיפר ל-ynet: "לא מבין למה אין חלב 3%. היום יום שני, הגעתי לסופר בבוקר ונגמר החלב. אמרו לי שיביאו עוד אחה"צ. זה לא סוף העולם, אבל מאוד מעצבן לראות שורה ארוכה של קרטוני חלב מועשר במחיר גבוה פי 1.5 מחלב רגיל. כאילו כופים עליך לקנות יקר". מחסור בחלב אחרי חג זה נוהל קבוע במשק החלב, אבל הוא מגיע יחד עם מחסור שיצרה טרה עוד קודם לכן, כשהפסיקה לייצר חלב שמחירו מפוקח באריזות 1 ליטר. טרה החלה לשווק חלב מועשר באריזות אלה, בעוד חלב מפוקח היא מוכרת בעיקר באריזות 2 ליטר. תנובה פיצתה על חלק מהמחסור המלאכותי שטרה יצרה. שטראוס מייצרת חלב מועשר בלבד תחת המותג יטבתה (למעט באילת). בעקבות המלחמה הייצור חזר לכמויות רגילות. אחרי חג השבועות תחנוך תנובה עוד מכונת מילוי ומעקר לפסטור לחלב בקרטון. תנובה היא החברה היחידה שמוכרת חלב מפוקח בשקית אחרי שטרה יצאה מייצור שקיות חלב - משום שמדובר באריזת החלב הזולה ביותר ומחירה לצרכן נמוך מחלב בקרטון. יחד עם זאת, הביקוש לחלב בשקית נמצא בירידה כבר שנים. מחיר החלב עלה לאחרונה יחד עם שאר מוצרי החלב בפיקוח. המחלבות ייקרו באמצע החודש גם מוצרי חלב שאינם מפוקחים בעד 4.485. מתנובה נמסר בתגובה: "קיים מחסור נקודתי בחלב עקב מיעוט ימי ייצור בפסח, ובפרט בסוף השבוע הארוך שהיה בחג השני (שישי שבת ראשון שני), וזה ייקח כמה ימים". 


-----Cluster 5-----
Article number 0:
ID: 1141
Publish Date: 2024-05-06 17:36:00
Link: https://www.mako.co.il/news-sport/world_soccer-2024_q2/Article-03966ac3a3e4f81027.htm?sCh=d0289dfc85dab610&pId=173122002&partner=lobby
Category: Sport
Title: "דייגולוגיה": הקורס ללימודי דייגו ארמנדו מראדונה
Data: "דייגולוגיה": הקורס ללימודי דייגו ארמנדו מראדונה מרצה בבואנוס איירס ילמד את מורשתו:  "אחת הדמויות הבולטות בהיסטוריה" 


-----Cluster 6-----
Article number 0:
ID: 1167
Publish Date: 2024-05-06 12:33:00
Link: https://www.mako.co.il/news-money/2024_q2/Article-bc6d24c2b3d4f81026.htm?sCh=adbcb2eb226bb110&pId=173113801&partner=lobby
Category: Economics
Title: המנכ"ל קרא למפגינים נגד ישראל להגיש לו קורות חיים - והמניה צנחה ב-10%
Data: המנכ"ל קרא למפגינים נגד ישראל להגיש לו קורות חיים - והמניה צנחה ב-10% מניית חברת Hims & Hers צנחה בשבוע האחרון לאחר שהמנכ"ל אנדרו דודום קרא למוחים נגד ישראל להציע מועמדות לעבודה • הציוץ זכה לשלל ביקורות מצד המדיה השמרנית באמריקה, עד שדודום נאלץ לפרסם ציוץ הבהרה ולסגת מהדברים חברת שירותי בריאות אמריקאית חווה צניחה בשווי המניה שלה לאחר שהמנכ"ל הצהיר שהוא מעוניין להעסיק בחברה סטודנטים שמפגינים נגד ישראל - והוא נאלץ לפרסם הודעת הבהרה. מנכ"ל חברת Hims & Hers צייץ לפני כשבוע ב-X (לשעבר טוויטר) שהוא קורא לסטודנטים שמפגינים בקמפוסים ברחבי ארה"ב נגד ישראל להמשיך להפגין, והזמין אותם להגיש מועמדות לעבודה בחברה. בימים לאחר ההודעה החברה ראתה ירידה של יותר מ-10% בשער המניה בשעה שמדד שהדאו ג׳ונס דווקא עלה. חברת Hims & Hers מספקת שירותי אונליין לקניית תרופות ונסחרת כחברה ציבורית בבורסה האמריקאית. ב-1 במאי צייץ המנכ״ל אנדרו דודום: "אומץ מוסרי > תואר אקדמאי. אם אתם מפגינים נגד רצח העם הפלסטיני ובעד משיכת השקעות של האוניברסיטה מישראל, תמשיכו. זה עובד. יש הרבה חברות שישמחו לקבל אתכם לעבודה, בלי קשר לתואר האקדמאי שלכם״. בסוף ההודעה הוא הוסיף לינק לשליחת קורות חיים. הציוץ נצפה מאז כ-2.3 מיליון פעמים. Moral courage > College degreeIf you’re currently protesting against the genocide of the Palestinian people & for your university’s divestment from Israel, keep going. It’s working.There are plenty of companies & CEOs eager to hire you, regardless of university discipline.… התגובות לציוץ היו כצפוי מעורבות: מנכ"ל חברת התוכנה הגדולה פאלאנטיר אלכס קארפ התבטא בתגובה כי "אומץ מוסרי אמיתי לא כולל הצטרפות לכנופייה חסרת מחשבה שצועקת סיסמאות אנטי אמריקאיות(…) בזמן שרבים מחברי הכנופיה קוראים לאלימות וחוסמים סטודנטים יהודים". במקביל הפך הפרסום של דודום לשיחת היום בתוכניות טלוויזיה ורדיו שמרניות בארה"ב, שם ביקרו בחריפות את דבריו של המנכ"ל. בעקבות הביקורת נאלץ דודום לסגת מההצהרה ובשעות האחרונות אף פרסם הבהרה בה הוא מנסה לחזור בו מהדברים: "הימים האחרונים היו השתקפות מייאשת של הזמנים מהפלגים שבהם אנחנו חיים", כתב. "אני בשום אופן לא תומך במעשים או איומים של אלימות, אנטישמיות או הפחדה ואין שום הצדקה לאלימות בקמפוסים שלנו". 


-----Cluster 7-----
Article number 0:
ID: 1161
Publish Date: 2024-05-06 13:13:00
Link: https://www.mako.co.il/news-money/2024_q2/Article-3e73c94984d4f81026.htm?sCh=adbcb2eb226bb110&pId=173113801&partner=lobby
Category: Economics
Title: ראש ממשלת בלגיה: "לא יכולים להמשיך בעסקים כרגיל עם ישראל"
Data: ראש ממשלת בלגיה: "לא יכולים להמשיך בעסקים כרגיל עם ישראל" ראש ממשלת בלגיה אלכסנדר דה-קרו שינה את עמדתו ושוקל כעת הטלת סנקציות הכוללות איסור יבוא מוצרים מהתנחלויות, בשל הפעילות הישראלית בעזה • הסביר כי שינוי העמדה שלו נובע מכך שיש "יותר מדי קורבנות כתוצאה מהפעולות הצבאיות הישראליות" • ההערכות הן כי יוזמה כזו תיכשל ברמה האירופית ראש ממשלת בלגיה אלכסנדר דה-קרו שינה את עמדתו ושוקל כעת הטלת סנקציות מסחריות על מדינת ישראל בשל הפעילות שלה בעזה - כך מדווח היום (ב') אתר העיתון הבלגי "Het Laatste Nieuws" ("חדשות אחרונות"). הסנקציות המוצעות כוללות איסור ליבוא מוצרים מהתנחלויות, כולל שמן זית, תמרים ויין. בלגיה היא חלק מציר מדינות המובילות מדיניות פרו-פלסטינית וביקורתית מאוד כלפי ישראל מאז פרוץ המלחמה בעזה, וקראה בין היתר לאיחוד לבחון את הסכם האסוציאציה עם ישראל, להפסיק מכירת נשק ישראל ולקרוא להפסקת אש מיידית. יחד אתה חברות בציר הפרו-פלסטיני גם אירלנד, ספרד, מלטה, סלובניה ולוקסמבורג. מדינות אלה גם מקדמות הכרה חד-צדדית במדינה פלסטינית, נגד עמדת האיחוד האירופי. אולם הצעד הנוכחי, אם אכן יתממש, מהווה החרפה של הרטוריקה בעניין ואולי גם של הצעדים בשטח. "האם אנחנו יכולים פשוט לעשות עסקים עם ישראל כשותף סחר מוביל?", תהה דה-קרו באירוע שקיים האתר הבלגי, שפרסם הבוקר את הדברים. "אני לא חושב כך". הוא הצדיק את המהלך והוסיף: "בעוד עשר שנים יאמרו לנו: 'אתם צפיתם באירועים מנגד ולא עשיתם שום דבר'". רק לפני חודשיים דחה דה-קרו קריאות מצד האופוזיציה בבלגיה להטיל סנקציות על ישראל. כעת הוא אמר במהלך האירוע שארגן אתר החדשות כי ינסה לקדם בפגישה הקרובה של ראשי האיחוד האירופי סנקציות כמו איסור גורף של יבוא סחורה מיהודה ושומרון, מעסקים ישראלים הפועלים מעבר לקו הירוק. במיוחד ציין יבוא יין, תמרים ושמן זית. דה-קרו אמר כי הסיבה לסנקציות היא מוסרית ונובעת מהמשך הפעולה הישראלית בעזה והמצב בשטחים: "אנחנו לא יכולים פשוט לעמוד מנגד ולהשתמש במילים מפוצצות", אמר. הוא הסביר כי שינוי העמדה שלו נובע מכך שיש "יותר מדי קורבנות כתוצאה מהפעולות הצבאיות הישראליות". ההערכות הן כי יוזמה כזו תיכשל ברמה האירופית, בין היתר בגלל התנגדות של מדינות מרכזיות כמו גרמניה ואיטליה, ובתמיכת מדינות פרו-ישראליות באיחוד כמו אוסטריה והונגריה. האיחוד האירופי הוא שותף הסחר הגדול ביותר של ישראל, עם רבע מהיצוא הישראלי וכשליש מהיבוא. עיריית בריסל אישרה לפני כחודשיים חקיקה האוסרת יבוא מוצרים ישראלים שיוצרו מעבר לקו הירוק, ובלגיה היתה אחת המדינות המובילות באיחוד שדחפה לסימון מוצרים ישראלים שיוצרו בהתנחלויות. דה-קרו אמר בראיון כי אם היוזמה שלו תיכשל ברמה האירופית, הוא ישקול לקדם אותה במסגרת "קואליציה מרצון", ככל הנראה כזו הכוללת את הציר הפרו-פלסטיני באיחוד. "אני לא שולל שום דרך פעולה", אמר לעיתון. בלגיה היא שותפת הסחר הרביעית בגודלה של ישראל באיחוד האירופי, אך הדבר נובע בעיקר מהסחר ביהלומים בין המדינות. 


-----Cluster 8-----
Article number 0:
ID: 1136
Publish Date: 2024-05-06 17:33:00
Link: https://www.mako.co.il/news-sport/world_soccer-2024_q2/Article-b5c3c36872d4f81026.htm?sCh=d0289dfc85dab610&pId=173122002&partner=lobby
Category: Sport
Title: אחרי הבגרויות: בן ה-18 בסגל דורטמונד
Data: אחרי הבגרויות: בן ה-18 בסגל דורטמונד קייל ואטיין הכישרוני חולם על בכורה בגומלין חצי גמר האלופות בפריז 


-----Cluster 9-----
Article number 0:
ID: 1165
Publish Date: 2024-05-06 15:46:00
Link: https://www.mako.co.il/news-money/tech12/Article-355559db9ed4f81027.htm?sCh=adbcb2eb226bb110&pId=173113801&partner=lobby
Category: Economics
Title: למרות החלטת הממשלה: ערוץ אל-ג'זירה עדיין משדר בישראל
Data: למרות החלטת הממשלה: ערוץ אל-ג'זירה עדיין משדר בישראל שר התקשורת התגאה באיסור שהוטל על פעילות הערוץ הקטארי אך שידוריו עדיין זמינים לצפייה באינטרנט בישראל • בספקיות האינטרנט עדיין לומדים את הדרישה החדשה לחסום את הגישה לאתרי הערוץ אך מודים: גם לאחר החסימה אפשר יהיה לעקוף אותה בקלות • במקביל שידורי הערוץ עדיין זמינים ביוטיוב, פייסבוק וטיקטוק לכל דורש שר התקשורת שלמה קרעי התגאה אתמול בהחלטת הממשלה לאסור על שידורי ערוץ אל-ג'זירה בישראל, ומיהר להפיץ סרטון המתעד פשיטה על משרדי הרשת בירושלים. אלא שהבוקר גילו ישראלים רבים כי למרות ההכרזות הלוחמניות, עדיין אפשר לצפות בשידורי הערוץ הקטארי באותה קלות כמו בשבוע שעבר. בעקבות ההחלטה הסירו ספקיות הטלוויזיה HOT ו-yes את שידורי הערוץ מהפלטפורמות שלהן ובכך סיימו את שידוריו בטלוויזיה בישראל - אך מי שרוצה בכך עדיין יכול לצפות בתוכני הערוץ הקטארי בשידור חי דרך שלל אתרי האינטרנט שהוא מפעיל וכן דרך ערוץ היוטיוב שלו. בנוסף, הערוץ מעביר שידורים חיים ומעלה תכנים נבחרים בערוציו הרשמיים בפייסבוק ובטיקטוק. ההוראות שהוציא אתמול משרד התקשורת באישור ראש הממשלה מורות לספקיות האינטרנט בישראל "להגביל את הגישה של כל המשתמשים בשירותיהם" לרשימת אתרים המשמשים להעברת שידורי אל-ג'זירה בשידור חי. בקרב ספקיות האינטרנט אומרים כי ההוראות החדשות עדיין נלמדות ובקרוב ימולאו. מטעם שר התקשורת קרעי נמסר כי חסימת הגישה לשידורים בטיפול ותושלם בשעות הקרובות. מבדיקת N12 עלה כי ניסיון לגשת לאתר המרכזי של הערוץ עבד ממכשירים מסוימים ומאחרים לא, גם בחיבור לאותה תשתית אינטרנט. עם זאת, גורמים בענף אומרים כי אם באל-ג'זירה יתעקשו לספק גישה לאתרי האינטרנט שלה בישראל ספקיות האינטרנט המקומיות יתקשו למנוע זאת. הסיבה לכך היא האופן שבו כתובות האינטרנט עובדות: כשאנחנו מקלידים כתובת בחלונית בדפדפן היא מתורגמת מאחורי הקלעים לרצף של מספרים שמכונה כתובת IP. "מדובר במשחק של חתול ועכבר", מסביר גורם בתחום, "אחרי שאנחנו חוסמים אותם הם משנים את כתובת ה-IP שלהם ועד שאנחנו חוסמים אותם שוב, הם שוב משנים אותו". גם אם אל-ג'זירה לא תתאמץ לספק גישה לגולשים בישראל, מי שירצו בכל זאת לגשת לאתרי הערוץ יוכלו לעשות זאת בקלות. כל שיש לעשות הוא להתחבר לשרת DNS חיצוני שיציג את הגולש כמי שמגיע לאתר מחוץ לישראל ויאפשר לו לעקוף את החסימה - דבר שאפשר לבצע בקלות יחסית לאחר שיטוט קצר בגוגל. מעבר לכך, בעוד שמשרד התקשורת יכול להורות לספקיות הישראליות לחסום גישה לאתרים, אין לו סמכות אכיפה כלפי החברות הבין-לאומיות. קרעי אינו יכול לחייב את מפעילות פלטפורמות האינטרנט הגדולות כטיקטוק, פייסבוק שבבעלות מטא ויוטיוב שבבעלות גוגל לחסום את הגישה לתוכני הערוץ הקטארי. אתמול פנה קרעי לחברות הזרות וביקש מהן "לפעול בהקדם ברוח החלטת הממשלה, ולחסום לאלתר כל תוכן בפלטפורמות שלכם מטעם הרשת תומכת הטרור". בנציגות גוגל בישראל סירבו להגיב לפניית N12 כיצד בכוונתן להתייחס לבקשה. מנציגויות מטא וטיקטוק טרם נמסרה תגובה. 


-----Cluster 10-----
Article number 0:
ID: 1166
Publish Date: 2024-05-06 13:04:05
Link: https://www.ynet.co.il/economy/article/hkps8hlm0
Category: Economics
Title: מחיר המים היה אמור לזנק בכ-8% ביולי, שר האנרגיה דחה את הדיון
Data: מחיר המים היה אמור לזנק בכ-8% ביולי, שר האנרגיה דחה את הדיון פרסום ראשון: ל-ynet נודע כי השר אלי כהן דחה ליולי את הדיון שנקבע ליום חמישי הקרוב, שבו אמורה הייתה רשות המים להודיע על ההתייקרות. עם זאת, עדיין לא ברור למתי נדחתה והאם תתממש העלאת מחיר המים שתוכננה בשל עליית המדד והתייקרות החשמל התייקרות המים שאמורה הייתה לקרות בתוך שבועות, בעיקר בשל התייקרות החשמל והאינפלציה, נדחתה לפי שעה. כך נודע ל-ynet. זאת לאחר ששר האנרגיה והתשתיות, אלי כהן, שאף דורש לאחרונה את חידוש סבסוד המס על הדלק כדי למתן את ההתייקרויות במשק, ביטל שימוע שנקבע ליום חמישי הקרוב, שבו אמורה הייתה רשות המים להודיע על עליית תעריף המים בכ-8% החל מ-1 ביולי. השר כהן דחה את הדיון לחודש יולי, והנחה את רשות המים וגורמי המקצוע לגבש פתרונות שימנעו לחלוטין את הצורך לייקר את המים. זאת משום שהוא מוצר צריכה בסיסי שהתייקרותו תפגע בכל בית בישראל ובעסקים, ואף תביא להתגברות האינפלציה. ההתייקרות שמנע כהן נובעת מעליית המדד, התייקרות החשמל ודחיית עלויות מתקופות קודמות, ומסתכמת בתוספת של 362 מיליון שקל לתעריף המים. עם זאת, עדיין לא ברור למתי נדחתה והאם תתממש העלאת מחיר המים שתוכננה בשל עליית המדד והתייקרות החשמל. >> לסיפורים החשובים והמעניינים בכלכלה ובצרכנות - הצטרפו לערוץ הטלגרם שלנו אי העלאת מחיר המים כמתוכנן בעוד שבעה שבועות יסייע להפחית את העלייה הצפויה באינפלציה בשל ההתייקרויות שעליהן הכריזו יצרנים ויבואנים אחרי פסח ובשל החרם הטורקי על היצוא לישראל. בנוסף, יפחית את הוצאות משק בית ב-16 שקלים בחודש ויסייע גם לחקלאים ולתעשייה. ייקור המים מביא להתייקרות בייצור ובמוצרים חקלאיים. בעבר הציעו כלכלנים ומוסדות כלכליים לבטל את המע"מ על מים. יצוין שמע"מ החל להיגבות על המים רק לאחר הקמת תאגידי המים שלאחרונה מתרבות הדרישות במשק לסוגרם. שר האנרגיה התבטא היום (ב') במשרדו, כי "במיוחד בשעה זו, לא אאפשר את העלייה המתוכננת במחיר המים. התוכנית להעלות את מחיר המים ב-8% היא תוכנית מופרכת שתפגע בכל בית בישראל, וגם בעסקים, בתעשייה ובחקלאות. התייקרות כה גבוהה תגביר מיד את האינפלציה ותבלום את הצמיחה". השר כהן הדגיש כי תעריפי המים בישראל הם בין הנמוכים שבמדינות ארגון ה-OECD, "ואנו נמשיך לספק מים איכותיים במחירים נמוכים למשקי הבית, לעסקים ולחקלאים". מחירי המים בישראל עלו בחודש יולי אשתקד בשיעור של 3.3% , ובחודש ינואר השנה בכ-1%. זאת חרף הבטחתו של ראש הממשלה בנימין נתניהו, לבטל כליל את התייקרות המים בשנה האחרונה. מרשות המים נמסר בתגובה: "נושא עדכון התעריף נמצא בדיונים מקצועיים". 


-----Cluster 11-----
Article number 0:
ID: 1140
Publish Date: 2024-05-06 06:51:01
Link: https://www.ynet.co.il/sport/worldbasketball/article/h1w8leuza#autoplay
Category: Sport
Title: גזר דין לבינוניות: תקרת הזכוכית של דונובן מיצ'ל
Data: גזר דין לבינוניות: תקרת הזכוכית של דונובן מיצ'ל כוכב קליבלנד הוביל את קבוצתו לחצי גמר המזרח - דבר שהיא לא עשתה ללא לברון ג'יימס מאז 1993. עם זאת, יחד איתו הקאבלירס לא יוכלו לעולם להשיג יותר מכך, ויישארו באזור הדמדומים של ה-NBA דונובן מיצ'ל רושם את אחת העונות הגדולות בקריירה שלו. הוא שיפר את הממוצעים שלו בכל קטגוריה סטטיסטית שאפשר לחשוב עליה. שתי הקטגוריות היחידות שבהן לא השתפר הן חטיפות ועבירות. קליבלנד היא הקבוצה שלו. הוא קלע 50 נקודות במשחק השישי בסדרה נגד אורלנדו, ו-39 נקודות במשחק ההכרעה הלילה (בין ראשון לשני), שבו נקבע: קליבלנד מנצחת סדרת פלייאוף ללא לברון לראשונה מאז 1993. ובעוד לברון כבר יושב בבית, היא ממשיכה לחצי גמר המזרח נגד הניקס. מישהו, כנראה קליבלנד, יציע למיצ'ל חוזה חדש הקיץ. משהו באזור של 200 מיליון דולר לארבע שנים. ממוצעיו עומדים על 26.5 נקודות למשחק, 6 אסיסטים ו-5 ריבאונדים שמוכיחים שהוא שווה כל סנט. במשחק השביעי נגד אורלנדו הוא לקח את הקבוצה על הגב לקאמבק מפיגור של 18 נקודות, והוא עשה את זה עם פציעה בברך ובלי אוויר בריאות. אבל דונובן מיצ'ל הוא מלכודת דבש מסוכנת. מי שמחתים את מיצ'ל ככוכב הראשי של הקבוצה, חורץ את דינה. היא תשיג בין 40 ל-50 ניצחונות לעונה, אבל תודח באופן מפואר בסיבוב הראשון, ואם לא אז תמצא דרך להפסיד בסיבוב השני. זו כבר לא דוגמית - זו הקריירה של מיצ'ל. הוא לא מוליך קבוצה לגמרים. הנטייה, והמספרים תומכים בכך, היא להסתכל עליו כאל כדורסלן אלפא, אבל מיצ'ל היה תמיד כדורסלן אלפא בקבוצות גמא. לא בנוי מהחומר של הגדולים החתמה של מיצ'ל ככוכב הראשי היא גזר דין לבינוניות. היא משדרת לשחקנים שהקבוצה רוצה להחתים שהשאיפה היא להגיע לחצי גמר המזרח. שהקבוצה תשיג מספר כזה של ניצחונות שתשאיר אותה תקועה באזור הדמדומים של ה-NBA: לא טוב מספיק כדי לנצח, לא רע מדי כדי להשתפר דרך הדראפט. יש שחקנים שיכולים לבוא לשוק קטן ולהפוך את הקבוצה לאבן פינה של הליגה, כזאת שהאליפויות עוברות דרכה. טים דאנקן עשה את זה בסאן אנטוניו. לברון עשה את זה בקליבלנד. מיצ'ל לא בנוי מהחומרים האלו. מיצ'ל הוא שחקן גדול לקבוצות קטנות. אני לא חושב שהוא חושב על עצמו ככה. המספרים אומרים שהוא כדורסלן אלפא, אבל העובדות הן שאסור לו להישאר בקליבלנד. אם הוא רוצה למצות את הקריירה שלו, הוא צריך להיות כן עם עצמו וללכת לקבוצה גדולה ולהיות מספר 2. הגורל של הסדרה בין קליבלנד לבוסטון ידוע מראש. התסריט כבר כתוב. מיצ'ל ייתן איזה משחק של 57 נקודות שיעניק לקאבלירס ניצחון של כבוד. אחרי ההדחה, הוא יצטרך לשבת עם עצמו ולחשוב מה הוא יכול לעשות כדי שבכל דרך בעונה הבאה הוא ישחק לצידו של ג'יילן ברנסון בגארדן. זה הייעוד שלו. 


-----Cluster 12-----
Article number 0:
ID: 1137
Publish Date: 2024-05-06 17:45:00
Link: https://www.mako.co.il/news-sport/israel_soccer-2024_q2/Article-eb7b924ce5e4f81027.htm?sCh=d0289dfc85dab610&pId=173122002&partner=lobby
Category: Sport
Title: 20:30: מכבי ת"א תעשה צעד גדול לאליפות?
Data: 20:30: מכבי ת"א תעשה צעד גדול לאליפות? לחצו לזירה: סכנין מחכה לצהובים בדוחא. ניצחון יעניק אפשרות לזכייה בשבת 


-----Cluster 13-----
Article number 0:
ID: 1159
Publish Date: 2024-05-06 13:08:00
Link: https://www.mako.co.il/news-money/consumer/Article-b02829b9e1d4f81026.htm?sCh=adbcb2eb226bb110&pId=173113801&partner=lobby
Category: Economics
Title: בקרוב בפ"ת: מתחם שופינג בעיצוב ששם את חוויית המשתמש במרכז
Data: בקרוב בפ"ת: מתחם שופינג בעיצוב ששם את חוויית המשתמש במרכז במרכז העיר הצפוף ייבנה פארק אורבני בשטח 65,000 מ"ר ובו שדרות חנויות, מסעדות ואולמות קולנוע, לצד פינות מנוחה, גינות ומרפסות ירוקות. האדריכל הספרדי טריסטן לופז צ'צ'רי, שבין היתר חידש את האצטדיון של ריאל מדריד, סנטיאגו ברנבאו, סיפר לנו איך מתכננים קניון שיתאים לפ"ת הספידו אותם, סגרו אותם, פתחו אותם שוב ואז המתינו לראות מה גודל הביסים שנוגסות ברווחיהם הקניות המקוונות, אבל עידן הקניונים, מתברר, עדיין לא תם. אמנם נתח שמן מזירת הקניות מתרחש באינטרנט, אבל מרכזי קניות למדו עם הזמן שאם לא יגלמו בתוכם חוויה של קנייה, כפי שקרה בעבר ברחוב ההומה, הקהל יצביע ברגליים.  מרחב עמוס ורוחש הוא חלק בלתי נפרד מעולם הקניות והפנאי שמאפיין את התרבות הישראלית המוכרת, וקניוןBIGהחדש שמתוכנן בפתח תקווה מכוון בדיוק לשם. בעוד עולם הנדל"ן ראה את הצלחתו בהישענות על רווח למ"ר, בחרה קבוצתBIGכבר בעבר לקרוא תיגר על התפיסה, וקניוניה נפרסו תחת כיפת השמיים, משאירים מרווח תנועה ונשימה להולכי הרגל. כעת, עם המרכז החדש, עולה התפיסה הזו מדרגה, ו-Big Fashion PTVיהיה לפארק-קניון הראשון מסוגו בארץ ובמזרח התיכון. ה"לוק" הוא של פארק אורבני מעורב ברחוב אירופאי וה"פיל" הוא של ריזורט פסטורלי, גן עדן שזור צמחייה. בחודש אפריל הגיע לארץ האדריכל הספרדי טריסטן לופז צ'צ'רי, שתכנן ועיצב עבור הקבוצה את המרכז החדש. לופז צ'צ'רי הוא המנכ"ל וראש מועצת המנהלים של פירמת האדריכלות הבינלאומית המובילה 35’L, שלה סניפים בברצלונה, מדריד, פריז, מילאנו, ז'נבה, מיאמי, מקסיקו, בוגוטה, סאו פאולו, סנטיאגו, איסטנבול ואבו דאבי. הוא בוגר בית ספר לאדריכלותSCI-ARCבלוס אנג'לס, קליפורניה, ולמד בבית הספר לארכיטקטורה של מדריד. לופז צ'צ'רי עבד במספר משרדים מובילים בארצות הברית, עד שחזר לספרד בשנת 1988. משרדו חתום על חידוש האצטדיון המיתולוגי של קבוצת ריאל מדריד, סנטיאגו ברנבאו, שהביאה לו תהילה עולמית ממקום פחות צפוי - חובבי הספורט ברחבי העולם, בנייתם של אצטדיון בוליבר בלה פאז ושל המרכז התרבותי והספורטיבי אל קמפין בבוגוטה, ושיקומן של הטיילת בטולון שבצרפת וכן תחנת הרכבת טרימיני ברומא.אדריכל הפרויקט טריסטן לופז צ'צ'רי|צילום: 
							לימור קלר קונספט מהפכני למרכז הקניות השמרני צילום: 
							תמונת הדמיהמבט על|צילום: 
							תמונת הדמיה הפנייה אל לופז צ'צ'רי נעשתה לאחר שבקבוצה ראו את הפרויקט בברצלונה ואהבו. "מנהל הקניון שמכיר אותנו היטב חיבר בינינו ונפגשנו בצרפת כדי להכיר ולהבין מה סדר גודל הפרויקט. בסיום הפגישה מנכ"ל הקבוצה, חי גאליס, ביקש ממני להתחיל לעבוד כבר למחרת", הוא מחייך. זה הפרויקט הראשון בתכנונך בישראל. האם הבנייה תהיה שונה מהעולם? זה הפרויקט הראשון בתכנונך בישראל. האם הבנייה תהיה שונה מהעולם? "אדריכלות היא פעולה תרבותית, וכל פרויקט יש להתאים למקום שבו הוא נמצא. מן הסתם משרד שמעצבים כאן לא יהיה דומה למשרד בצרפת או בדרום אפריקה. במרכז קניות יש הרגלי קניות שאתה לומד כדי להתאים אותם לאוכלוסייה. ישראל דומה לספרד מהבחינה הזו. יש עיסוק גדול בנושא ביטחון, והשימוש עונה על השמחה והצורך להיות בחוץ, לבלות בבניין, כשהנוף מזמין ואתה מוקף אווירה. זה יתאים לישראל, פחות לשוודיה למשל". מרחב שמוציא אנשים מהבית מתוך שאיפה להגדיר מחדש את המשמעות שנוצקת בכל מ"ר, הוא יצר מרחב של ריאות ירוקות וקרקע פורייה לעירוב שימושים באחד המקומות המאוכלסים במדינה, ובו שולבו כל השימושים: קניות, בילוי, עבודה, מנוחה, ספורט, טיול. חוויית המשתמש הועמדה במרכז ושוברת את חוקי השוק השמרני המוכר – היא מכניסה את הטבע, האוויר והחמצן ומוציאה את תנועת כלי הרכב ובכך מכניסה את תחושת הביטחון של הולכי הרגל והתנועה החופשית במרחב. מרחב כזה מוציא אנשים מהבית, והופך את התנועה בין המוקדים לחוויה בפני עצמה - מתחנת המטרו לעבודה, מהחניון לקולנוע, מהרכבת הקלה למסעדה, מחניית האופניים לשופינג, ממרכז העיר לשדרת הכניסה הראשית. מדוע חשוב למקם את הולך הרגל במרכז? מדוע חשוב למקם את הולך הרגל במרכז? "כל בניין מאכלס פעילות אנושית, בין אם מדובר במשרד, בבתי חולים או במרכז קניות, ואם הוא יהיה רק יפה ולא יענה על ההכרח הזה, הוא יהיה בניין מת. אנחנו מציירים בניין חי, שמכניס לאווירה. כשאתה מגיע לטוסקנה למשל, הסביבה מכניסה אותך לעולם שונה. זה מה שיצרנו כאן, כניסה לעולם אחר והמשתמש יחווה את זה". צילום: 
							תמונת הדמיה המתחם החדש עתיד להיפתח במהלך שנת 2027. על פי התכנון הוא יתפרש בשטח מסחרי של 65,000 מ"ר על שלושה מפלסים, כשחופות הצללה משולבות בצמחייה מטפסת מסמנות את הכניסות הראשיות ומכניסות את המבקרים פנימה, יוצרות שבילים דמויי ג'ונגל בשדרות המרכזיות. לאלה יצטרפו פינות מנוחה וישיבה, ללא ספק מחזה נחוץ שאינו נראה מספיק בקניונים המוכרים, גרמי מדרגות נעות שמובילים לשדרות חנויות, מסעדות, אולמות קולנוע, באולינג ומרחבי פעילות לכל הגילאים. בשטח יהיו גם מלון ומתחם תעסוקה במגדלים, גגות פתוחים, לובאים פתוחים שחוצים את המגדלים לגובה ומתקשרים עם המרחב הירוק, גינות משותפות ומרפסותSky Garden. מה היו האתגרים בעיצוב ביג פתח תקווה? מה היו האתגרים בעיצוב ביג פתח תקווה? "זהו מקום גדול אך מוגבל, שקורים בו הרבה דברים, והיינו צריכים לייצר סינרגיה בין כל האלמנטים.כניסה למכוניות מרחוב משה דיין, כניסות לרכבת משני הצדדים, לשמור על נוחות הולך הרגל, למקם בניינים ענקיים תוך שמירה על מאזן ביניהם ובין מרכז הקניות. למצוא פתרונות לכל המכונות שבדרך כלל נמצאות על הגג, והפעם צריך למצוא להן מקום חלופי כי הרופטופ הוא הנוף של שאר הבניינים". המיקום על ציר ז'בוטינסקי יוצר חיבור רציף עם מרכז העיר, בקו האדום או בהליכה נינוחהלאורך הרחוב העירוני, שמשתלב בהמשך עם השדרה החיצונית של המתחם ורחבת הכניסה.כל 3 הכניסות הממוקמות ברחובות ההיקפיים - ז'בוטינסקי, גיסין ומשה דיין, מתחברותלמתחם בהליכה רציפה, מכל שכונות הסביבה. שבילי אופניים ייעודיים מובילים מרחביהעיר וחלק מערי המטרופולין, אל חניוני האופניים. תחנת הרכבת הקלה ממוקמת גם היא במפלס הקרקע סמוך לכניסה, ובעתיד תצטרף גם תחנת המטרו. איזו חשיבות אתה מייחס לשילוב של קיימות וסביבה ירוקה בפרויקטים שלך? איזו חשיבות אתה מייחס לשילוב של קיימות וסביבה ירוקה בפרויקטים שלך? לופז צ'צ'רי: "היום אי אפשר להימנע מכך, וקיימות היא צורך בסיסי באדריכלות ואחד ממרכיבי המכלול. לא פחות מכך חשובה הבנייה תעשייתית, בתקופה בה קיים מחסור בכוח אדם ובמיומנויות אלה". איזו חדשנות מביא המשרד שלך לעולם האדריכלות? איזו חדשנות מביא המשרד שלך לעולם האדריכלות? "אנחנו מביאים לכל פרויקט מחשבה רעננה. אין סגנון או צבע אחד ואנחנו מעדיפים שבכל אחד מהם יהיה משהו אישי לו. צריך לזכור שאנחנו לא לבד בעשייה, והשיתוף עם היזם ושיקוליו הופך את הפרויקט לטוב ומוצלח יותר". "ישראל מדינה אקטיבית ותל אביב נהדרת" אצטדיון הסנטיאגו ברנבאו הוא אחד הפרויקטים המפורסמים שלך. מה היו השיקולים העיקריים בעבודה על פרויקט בסדר גודל כזה? אצטדיון הסנטיאגו ברנבאו הוא אחד הפרויקטים המפורסמים שלך. מה היו השיקולים העיקריים בעבודה על פרויקט בסדר גודל כזה? לופז צ'צ'רי: "מעניין שאנחנו יוצרים מאות פרויקטים וכותבים עלינו בלי סוף, אבל כשזה מגיע לענף הספורט, אין מישהו שלא קורא ומכיר. בפרויקט הזה היינו בין 14 מתחרים שהעלו רעיונות טובים. הבקשה הייתה ליצור מבנה אייקוני, וכשניסינו להבין מה הופך את מגדל אייפל, את הפירמידה או את בניין האופרה בסידני לכאלה, הבנו שאפשר לזהות כל אחד מהם גם רק אם חלק אחד מהם יוצג. הרי אם תהפוך את אייפל, עדיין תדע באיזה מבנה מדובר. כך הגענו לרעיון למבנה שהקווים שלו זזים ומשתנים. אין בו ארבע חזיתות אלא זרימה. ניסינו לצאת מהתבניות המוכרות ולתת למחשבות לנדוד, ואז זה הגיע. למזלנו, ריאל מדריד אהבו את זה". התכנון המפורסם ביותר של האדריכל לופז צ'צ'רי - אצטדיון סנטיאגו ברנבאו במדריד|צילום: 
							www.135.com אתם פרוסים בכל העולם, יש סיכוי שתקימו סניף בישראל? אתם פרוסים בכל העולם, יש סיכוי שתקימו סניף בישראל? "ישראל מדינה אקטיבית עם פעילות רבה שאתם יכולים להיות גאים בה ותל אביב נהדרת. לא קל להקים משרד, למרות שהיינו רוצים בכך, אבל אם יהיו פרויקטים, הכול פתוח".  


-----Cluster 14-----
Article number 0:
ID: 1135
Publish Date: 2024-05-06 17:45:00
Link: https://www.mako.co.il/news-sport/world_soccer-2024_q2/Article-66430c0215e4f81026.htm?sCh=d0289dfc85dab610&pId=173122001&partner=lobby
Category: Sport
Title: יון ניקולסקו: "בית"ר ירושלים? התקופה הכי טובה שלי בכדורגל"
Data: יון ניקולסקו: "בית"ר ירושלים? התקופה הכי טובה שלי בכדורגל" עזיבת אבוקסיס, ה-1:5 על הפועל ת"א וההבדלים בין הליגה הישראלית להולנדית. רגע לפני שהוא סוגר עונת בכורה בהירנביין, יון ניקולסקו מסכם בראיון לערוץ הספורט ונזכר באוהדים מהבירה: "משהו מיוחד" אתה עומד לסיים עונה ראשונה בהולנד. איך אתה מסכם אותה? סבלת מפציעה בחלק גדול מהעונה. מה מצבך היום? אתה מרוצה מהמקום שלך בקבוצה ומהדקות שקיבלת עד עכשיו? מה ההבדל בין הליגה הישראלית להולנדית? אתה עדיין בקשר עם האנשים בבית"ר ירושלים? מה אתה חושב על העונה של בית״ר? שמעת על העזיבה של אבוקסיס והדרך בה נפרד? מה אתה חושב על זה? מה לדעתך גרם להתפוצצות שלך שלך בבית״ר ירושלים? למה החלטת לא להשאר לעוד עונה? קיבלת הצעות מישראל בזמן שהיית בהולנד? ממי? אם לא תקבל מספיק הזדמנויות בהולנד, תשקול לחזור לישראל? איך אתה משווה בין אוהדי הירנביין לאוהדי ביתר ירושלים? מכבי פתח תקווה קבוצה ששיחקת בה בעבר עלתה לגמר גביע המדינה נגד הפועל באר שבע לדעתך יש לה סיכוי לנצח? מה אתה רוצה למסור לאוהדי ביתר שמתגעגעים אליך? 


-----Cluster 15-----
Article number 0:
ID: 1154
Publish Date: 2024-05-06 10:10:00
Link: https://www.ynet.co.il/sport/worldsoccer/article/r1gibzifr#autoplay
Category: Sport
Title: הקבוצה גייסה מומחה במשחק מחשב - ועשתה היסטוריה אחרי 132 שנה
Data: הקבוצה גייסה מומחה במשחק מחשב - ועשתה היסטוריה אחרי 132 שנה ניית'ן אוולאבי בן ה-23 צורף במהלך העונה לצוות של ברומלי מהליגה החמישית באנגליה אחרי שהתרשמו מביצועיו במשחק 'פוטבול מנג'ר'. זה הסתיים בעלייה לליגה הרביעית לראשונה בתולדות המועדון לפעמים המציאות עולה על כל דמיון. ניית'ן אולוואבי שיחק להנאתו במשחק המחשב 'פוטבול מנג'ר' ועשה זאת טוב למדי. ההצלחה שלו במשחק הייתה כה גבוהה, שקבוצה מהליגה החמישית באנגליה החליטה להמר עליו וצירפה אותו לצוות האימון שלה כיועץ טקטי למאמן. זה הסתיים בהישג היסטורי. אולוואבי בן ה-23 קיבל את המשרה במהלך העונה, כשבברומלי טענו שהמטרה היא כי הוא יכניס למועדון "פרספקטיבה חדשה בכל הנוגע לטקטיקה". בסופו של דבר, הוא סייע לקבוצה להשיג עלייה ראשונה אי פעם לליגה הרביעית (הליג 2), ב-132 שנות קיומה. ברומלי סיימה את העונה בליגה החמישית באנגליה (ה-National League) במקום שלישי, מה שזיכה אותה בכניסה לפלייאוף בוומבלי. בחצי הגמר היא ניצחה 1:3 את אלטרינצ'אם בגמר ניצחה בפנדלים 3:4 (אחרי 2:2 בתום 120 דקות) את סוליהאל מורס וכאמור, עשתה היסטוריה. לפני שהצטרף לברומלי עבד אוולאבי כמדריך תיירים באצטדיון וומבלי. מינויו ליועץ טקטי נעשה במסגרת שיתוף פעולה בין המועדון לבין 'אקס-בוקס' ו'פוטבול מנג'ר'. 


-----Cluster 16-----
Article number 0:
ID: 1126
Publish Date: 2024-05-06 11:47:00
Link: https://www.mako.co.il/news-military/2024_q2/Article-f7c6b2a390d4f81027.htm?partner=lobby
Category: Politics
Title: סמל מיכאל רוזל בן 18, מראשון לציון, לוחם בחטיבת הנח״ל נפל במטח לכרם שלום
Data: סמל מיכאל רוזל בן 18, מראשון לציון, לוחם בחטיבת הנח״ל נפל במטח לכרם שלום סמל מיכאל רוזל הוא ההרוג הרביעי ממטח פצצות המרגמה שנורה אתמול מרפיח לשטחי הכינוס בדרום הרצועה • אמש הותר לפרסום כי סמ"ר ראובן מרק אסולין, סמ"ר עידו טסטה וסמ"ר טל שביט נהרגו במטח ו-12 חיילים נוספים נפצעו • מתחילת התמרון הקרקעי נפלו 267 חיילים, מתחילת המלחמה 612. הותר לפרסום:סמל מיכאל רוזל בן 18 מראשון לציון, לוחם בגדוד 931 בחטיבת הנח״ל, נפל אתמול (ראשון) במטח לכרם שלום. רוזל ז"ל הוא ההרוג הרביעי מירי פצצות המרגמה לעבר שטח הכינוס בדרום הרצועה. אתמול בערב הותר לפרסום כי במטח פצצות מרגמה נפלו גם סמ"ר ראובן מרק מורדכי אסולין, סמ"ר עידו טסטה וסמ"ר טל שביט, שלושה לוחמים בשירות סדיר. הירי בוצע סמוך למחסות אזרחיים באזור רפיח, ובסה"כ נפגעו ממנו 15 בני אדם, ובהם ארבעת הנופלים. מתחילת המלחמה ב-7.10 נפלו 612 חללים, ומתחילת התמרון הקרקעי בעזה נפלו 267 חיילים. הותר לפרסום: בית החולים סורוקה מעדכן הבוקר כי מאירוע ירי הפצמ"רים שארע אתמול בכרם שלום מאושפזים בסורוקה 10 פצועים. מתוכם 3 במצב קשה, במחלקות לטיפול נמרץ, מורדמים ומונשמים, 3 במצב בינוני והיתר קל. סמ"ר ראובן מרק מורדכי אסולין, בן 19 מרעננה, שירת כלוחם בגדוד שקד בחטיבת גבעתי. סמ"ר עידו טסטה, בן 19 מירושלים, שירת כלוחם בגדוד שקד בחטיבת גבעתי. סמ"ר טל שביט, בן 21 מכפר גלעדי, שירת כלוחם בגדוד 931 בחטיבת הנח"ל. ראש עיריית ראשון לציון רז קינסטליך ספד: "נראשון לציון כואבת ובוכה את נפילתו של בן העיר - סמל מיכאל רוזל הי"ד. מיכאל ז״ל, לוחם בגדוד 931, חטיבת הנח״ל, נפל אתמול בקרב בעוטף עזה. בן 18 במותו, בוגר תיכון גן נחום, הותיר אחריו זוג הורים – בוריס ויוליה, ואח גדול - מארק. משפחתו מספרת כי מיכאל היה אהוב מאוד ותמיד מוקף בחברים טובים, אהב לנגן בפסנתר ואפילו לקח חלק בלהקת רוק. למיכאל היו פנים שתמיד האירו, עם העיניים הכחולות היפות והחיוך המבוייש. הוא עשה הכל בכדי להתקבל לשירות קרבי בנח"ל, נשלח לקורס חובשים שם הרגיש הגשמה גדולה ובסיום הקורס, נשלח יחד עם חבריו להילחם ברצועת עזה. מאחורי מיכאל יש סיפור וחיים שלמים שנגדעו ברגע. ראשון לציון משתתפת בצער המשפחה היקרה ומתאבלת על נפילתו. מיכאל - גיבור ישראל, זכרך יישאר מקור השראה וגאווה לכולנו. יהי זכרו ברוך". לאחר המטח הודיע דובר צה"ל כי מטוסי קרב השמידו את המשגר ממנו בוצעו השיגורים לעבר מרחב כרם שלום. "זוהו כעשרה שיגורים שחצו מסמוך למעבר רפיח לעבר מרחב כרם שלום. זמן קצר לאחר מכן מטוסי קרב, בהובלת אוגדת עזה תקפו את המשגר שביצע את השיגורים לעבר המרחב. בנוסף, מטוסי קרב תקפו מבנה צבאי במרחב השיגור". "השיגורים בוצעו על ידי ארגון הטרור חמאס סמוך למעבר רפיח, כ-350 מטרים ממחסות אזרחיים. מדובר בדוגמא ברורה נוספת לניצול השיטתי שארגון הטרור חמאס עושה במתקנים ומרחבים הומניטריים לצרכי טרור, תוך שימוש האוכלוסייה האזרחית כמגן אנושי". 


-----Cluster 17-----
Article number 0:
ID: 1147
Publish Date: 2024-05-06 17:18:00
Link: https://www.mako.co.il/news-sport/basketball-2024_q2/Article-5f1b157134e4f81026.htm?sCh=d0289dfc85dab610&pId=173122001&partner=lobby
Category: Sport
Title: "מכבי ת"א רוצה שהקבוצה מדובאי תשלם יותר"
Data: "מכבי ת"א רוצה שהקבוצה מדובאי תשלם יותר" ביוון מדווחים על שתי הסיבות שמפרידות כעת בין קבוצה מהמפרץ ליורוליג 


-----Cluster 18-----
Article number 0:
ID: 1117
Publish Date: 2024-05-06 09:33:02
Link: https://www.ynet.co.il/news/article/rkvmj11igc#autoplay
Category: Politics
Title: חילופי אש בגבול הצפון: כטב"ם נפץ פגע באזור מטולה, תקיפות בדרום ובעומק לבנון
Data: חילופי אש בגבול הצפון: כטב"ם נפץ פגע באזור מטולה, תקיפות בדרום ובעומק לבנון כטב"ם חיזבאללה פגע באזור מטולה, שעות ספורות לאחר מטח כבד לעבר הגולן. חילופי אש כבדים התפתחו במרחב, מסוקים הוזנקו למקום וצה"ל החל בתקיפה נרחבת של יעדי חיזבאללה. במהלך הלילה: צה"ל תקף מתחם חיזבאללה באזור א-ספרי, כ-100 ק"מ צפונית למטולה, ובלבנון דיווחו על 3 פצועים קל לאחר יום קרב בצפון שכלל כ-100 שיגורים לעבר הגליל ועשרות פגיעות, הירי באזור נמשך גם הבוקר (שני) ומטח כבד שוגר לעבר דרום רמת הגולן והגליל העליון. שעות ספורות לאחר מכן הופעלה התרעה מפני חשש לחדירת כלי טיס עוין בקריית שמונה ובשורת יישובים נוספים באזור, וכטב"ם נפץ של חיזבאללה פגע ישירות באזור מטולה. במקום התפתחו חילופי אש כבדים, כלי טיס ומסוקים הוזנקו לאזור וצה"ל תקף בתגובה את מקורות הירי. מדובר צה"ל נמסר כי "מטוסי קרב תקפו כ-15 מבנים צבאיים ותשתיות טרור שמוקמו במחנה צבאי המשויך לכוח רדואן בארגון הטרור חיזבאללה במרחב ערב אל-לויזה שבדרום לבנון. בהמשך להתרעות שהופעלו בצפון הארץ מחשש לחדירת כלי טיס עוין, זוהה כטב"ם נפץ שחצה משטח לבנון למרחב מטולה". כלי תקשורת בלבנון דיווחו על תקיפות נרחבות של צה"ל באזור כפרים נוספים, בהם ערמתא וכילא שבדרום המדינה. כמו כן, צוין כי תקיפות נוספות מתבצעות בעיירות באזור הגבול. המטח של חיזבאללה הבוקר כלל לדבריו "עשרות קטיושות", שכוונו לטענתו לעבר "מוצב צבאי בדרום הגולן". כ-30 שיגורים זוהו מלבנון במהלך המטח, והתרעות מפני ירי רקטות וטילים הופעלו בקדמת צבי וקצרין שבדרום רמת הגולן ובנאות מרדכי שבגליל העליון. מצה"ל נמסר כי לא דווח על נפגעים, וכי הכוחות תוקפים את מקורות הירי. לדברי ארגון הטרור, הירי בוצע בתגובה לתקיפה הישראלית באזור א-ספרי שבעומק לבנון, כ-100 ק"מ צפונית למטולה. דובר צה"ל עדכן הבוקר על התקיפה, ומסר כי מטוסי קרב של חיל האוויר תקפו במהלך הלילה מתחם צבאי של חיזבאללה באזור א-ספרי. ברשת "אל-מיאדין" הלבנונית, שמזוהה עם חיזבאללה, דווח כי שלושה בני אדם נפצעו באורח קל בתקיפה. עוד מסר דובר צה"ל כי במהלך הלילה מטוסי קרב של חיל האוויר יירטו בהצלחה כטב"ם שעשה את דרכו לשטח ישראל מכיוון מזרח. "הכלי היה במעקב על ידי כוחות צה"ל, לא היווה איום ולא הופעלו התרעות בהתאם למדיניות. אין נפגעים ולא נגרם נזק", נמסר. במקביל, "ההתנגדות האיסלאמית בעיראק", ארגון המורכב ממיליציות פרו-איראניות, לקחה אחריות על תקיפה של "בסיס חיל האוויר הישראלי באילת" ותקיפה של מתקן צבאי נוסף באמצעות כטב"מים. התקיפה החריגה בלבנון בלילה ומטח התגובה בבוקר מגיעים כאמור לאחר יום עמוס באירועי ירי בגבול הצפון. אתמול שוגרו לעבר ישראל כ-100 רקטות בארבעה מטחים כבדים. עשרות מבנים רכבים ותשתיות נפגעו ישירות בקריית שמונה ויישובים נוספים בסביבה, שלושה בני אדם נפצעו בעיר באורח קל מרסיסים והדף, והחשמל באזורים נרחבים הופסק למשך שעות ארוכות. הירי לעבר הגליל התחיל אתמול סמוך לשעה 7:00 בבוקר, אז זוהה שיגור בודד שנפל בשטח לבנון, אך הפעיל התרעות מפני ירי רקטות וטילים באזור רמות נפתלי וקיבוץ יפתח. לקראת הצהריים החל חיזבאללה לשגר אש כבדה לעבר קריית שמונה ויישובים סמוכים, ותושבי העיר סיפרו כי "האדמה רעדה מעוצמת האש". מאוחר יותר, לקראת חצות, טילים נורו מכיוון סוריה לעבר רמת הגולן. המועצה האזורית הגולן מסרה כי שני טילים נורו לעבר שטח פתוח בדרום הרמה, והדי הפיצוצים נשמעו באזור היישוב רמת מגשימים. צה"ל הגיב בירי למקורות האש בסוריה, שם דווח על הפצצות ישראליות בעיר נווה, באזור הכפרי המערבי של דרעא, לכיוון הגולן. דובר צה"ל אישר הבוקר כי "זוהו אתמול שני שיגורים משטח סוריה שנפלו בשטחים פתוחים. לא היו נפגעים, וצה"ל הגיבה בתקיפת מקורות הירי באמצעות ירי טנק". הוא הוסיף: "אתמול הותקפו מבנים צבאיים של חיזבאללה באזור רמיה, עייתא א-שעב ומרווחים שבדרום לבנון, וכן תשתית טרור באזור ג'בל בלט. כמו כן, צה"ל תקף בירי ארטילרי להסרת איום במרחב שבעא שבדרום לבנון". 


-----Cluster 19-----
Article number 0:
ID: 1142
Publish Date: 2024-05-06 16:29:00
Link: https://www.mako.co.il/news-sport/israel_soccer-2024_q2/Article-96c78dc42cd4f81026.htm?sCh=d0289dfc85dab610&pId=173122001&partner=lobby
Category: Sport
Title: חסר תקדים: שיא האוהדים שהפועל תנפץ בשבת
Data: חסר תקדים: שיא האוהדים שהפועל תנפץ בשבת כ-22,500 כבר הבטיחו מקומם בבלומפילד בדרך למספר שלא היה. מה השיא הקודם? 


-----Cluster 20-----
Article number 0:
ID: 1139
Publish Date: 2024-05-06 15:41:00
Link: https://www.mako.co.il/news-sport/israel_soccer-2024_q2/Article-fc10c71ffcd4f81026.htm?sCh=d0289dfc85dab610&pId=173122001&partner=lobby
Category: Sport
Title: חשיפה: הפגישות החשאיות ברמאללה עם ההתאחדות הפלסטינית
Data: חשיפה: הפגישות החשאיות ברמאללה עם ההתאחדות הפלסטינית חשיפה: נציגים מהארץ קיימו סדרת פגישות היסטוריות עם נציגי רג`וב והובילו לפירצת דרך, בניסיון למנוע את ההצבעה על הדחת ישראל. תמלולי השיחות הדרמטיות וההבנות עליהם דובר  -  הסיפור המלא בפנים איום ההשעיה על ישראל יוסר? פריצת דרך שעשויה להוביל להסכם הבנות בין ההתאחדות לכדורגל בישראל להתאחדות הכדורגל הפלסטינית הושגה בשעות האחרונות. ההתקדמות הגיעה אחרי סדרה של פגישות חשאיות שקיימו אחמד אבו אלעם, יו"ר הועדה לדו קיום בהתאחדות לכדורגל ובאסם סולימאן, סגן יו"ר ההתאחדות לכדורגל, עם אנשיו של ג`יבריל רג`וב, יו"ר ההתאחדות לכדורגל הפלסטינית. הסיפור המלא הערב ביציע העיתונות הסיפור המלא הערב ביציע העיתונות בעקבות פריצת הדרך שנוצרה רג`וב עשוי לרכך את עמדותיו לקראת ישיבת הקונגרס של אופ"א ופיפ"א ולחזור בו מדרישתו להדיח את הכדורגל הישראלי לרבות נבחרת ישראל והקבוצות הישראליות מהמשך השתתפות במפעלים האירופאים, הצבעה אשר תוצאותיה עלולות ליצור אפקט דומינו גם ביתר ענפי הספורט.במהלך הימים האחרונים פעל יו"ר ההתאחדות לכדורגל, שינו זוארץ בצורה מצוינת, במספר מישורים חשאיים בכדי להלחם בכוונותיו של רג`וב. שר הספורט, מיקי זוהר, היה אף הוא בסוד העיניינים ועודכן על שיחותיו של זוארץ מול בכירי פיפ"א ואופ"א תוך שמירה על דיסקרטיות מוחלטת בכדי שלא יווצר שום סממן של מעורבות פוליטית בניגוד לתיקונים של פיפ"א ואופ"א.התפנית השלילית החלה בעקבות סדרה של ציוצים נגד רג`וב וההתאחדות הפלסטינית מצידו של שר החוץ ישראל כ"ץ, שאף תייג את פיפ"א בציוצים. בפיפ"א לא אהבו בלשון המעטה את המעורבות הפוליטית הזאת, מה עוד שבמקרה והנושא אכן יובא להצבעה, ישראל נמצאת בעמדת נחותה מאוד ביחס לעמדת התאחדויות כדורגל רבות בעולם.בכדי לנסות ולהחלץ מהמצב המביך והלא פשוט יצאו אבו אלעם וסולימאן לרמאללה לסדרה של שיחות מרתוניות ופגישות עם אנשיו של רג`וב. הפגישות עצמן עלו לטונים גבוהים ובין היתר אמרו השניים לאנשיו של רג`וב: "פגיעה בכדורגל הישראלי בנבחרת ישראל, במכבי חיפה ובמכבי ת"א, זאת פגיעה בסכנין, באום אל פאחם, בריינה ובכפר קאסם. אתם מובילים למצב שערביי ישראל יהיו נגדכם כי ערביי ישראל הם חלק בלתי נפרד מהכדורגל בישראל. אם אתם חושבים שלאחר ההצבעה ישראל לא תוכל לקחת חלק במפעלים האירופאים והכדורגל בפלסטין ימשיך להתקיים, אתם טועים ובגדול. לא יהיה כדורגל בפלסטין".בניסיון למצוא הסדר חדש ומוסכם אשר יוביל לגניזת הדרישה הפלסטינית להדחת ישראל מתגבש מסמך הבנות אשר כולל מעורבות ורצון טוב של ההתאחדות הישראלית לסייע בהקלות על תנועתם של שחקני הכדורגל הפלסטינאים בשדה התעופה ובמעברים השונים, לרבות הכנסת ציוד כדורגל, מניעת עיכובים, ואישור כניסה לנבחרות זרות לשטחי הרצועה. כמו כן, במסגרת השיחות מדובר על אישור טורנירי כדורגל לקבוצות ערביות ופלסטיניות ובנוסף הקלות במעברים של שחקנים מערביי ישראל לקבוצות פלסטיניות בשטחי הרצועה.דרישה נוספת של הפלסטינים היתה המנעות מכניסת צבא למגרשי הכדורגל ברשות הפלסטינית, אבל כאמור וכידוע, ישנם נושאים שכלל אינם בסמכות ובאחריות ההתאחדות לכדורגל. השיחות והפגישות החשאיות עם הנציגים הפלסטינים נועדו בשורה התחתונה להכין את האפשרות לפגישה בין זוארץ לרג`וב תוך יצירת הבנות עקרוניות בין הצדדים, שיובילו לכך שהאיום על הדחת ישראל מהמפעלים האירופאים יוסר.כך או כך, בפגישות גם הובהר על ידי הנציגים הפלסטינים כי לפחות חלק מהמחלוקות יועלו בקונגרס, גם אם יושגו הבנות ובמיוחד הדרישה שחוזרת על עצמה בכל קונגרס מצד הפלסטינאים לבטל את החברות בהתאחדות לכדורגל הישראלית של קבוצות מאזורים, שמעבר לקו הירוק. מדובר בדרישות שנדחות באופ"א קונגרס אחר קונגרס, ובישראל לא חוששים מהן. 


-----Cluster 21-----
Article number 0:
ID: 1149
Publish Date: 2024-05-06 14:09:04
Link: https://www.ynet.co.il/sport/worldsoccer/article/bjb00vuigc#autoplay
Category: Sport
Title: לא סתם מכנים אותו "המשוגע": ביילסה יזמן שחקן חובבני לסגל נבחרת אורוגוואי
Data: לא סתם מכנים אותו "המשוגע": ביילסה יזמן שחקן חובבני לסגל נבחרת אורוגוואי רגע לפני הקופה אמריקה, המאמן בן ה-68 החליט לבצע צעד חריג לקראת משחק הידידות מול קוסטה ריקה, ולתת הזדמנות לחלוץ שמחורר רשתות במדי קבוצה חצי מקצוענית. בר המזל הודה: "לא ציפיתי לזה" מרסלו ביילסה לא סתם מכונה "המושגע", ובקרוב הוא צפוי לעשות משהו שיוכיח זאת פעם נוספת. לפי הדיווח ב-"TNT ארגנטינה", ביילסה בן ה-68, שבשנה האחרונה עומד על הקווים של נבחרת אורוגוואי, יזמן לסגל שחקן חובבני לקראת משחק הידידות ב-1 ביוני נגד קוסטה ריקה בחוץ. מדובר בוולטר דומינגס, חלוץ בן 24 שמשחק בקבוצה החצי מקצוענית חובנטוד סוריאניו, וכבש 57 שערים ב-39 משחקים. הוא אישר את הדיווח בריאיון עם עיתונאי מקומי: "התקשרו אליי ואני מאוד שמח. לא ציפיתי לזה וזו הייתה הפתעה". דומינגס עשוי להופיע במדי נבחרתו, שנמצאת במקום ה-16 בדירוג פיפ"א, לצד הכוכבים שלה, חלוץ ליברפול דרווין נונייס וקשר ריאל מדריד פדריקו ואלוורדה. שאר הסגל אמור להיות מורכב משחקנים מהליגות המקומיות בלבד, אבל ביילסה לא יזמן שחקנים מהקבוצות המובילות באורוגוואי - נסיונל, פניארול, ליברפול מונטבידאו, ראסינג מונטבידאו ודאנוביו - בגלל שהם ישחקו בליברטדורס ובקופה סודאמריקנה. זו לא הפעם הראשונה שביילסה עושה משהו מוזר. הוא נהג לשבת על צידנית במהלך משחקים, ובעבר היה במוקד של שערוריית "ריגול". הוא שלח מרגל לצפות בסתר באימונים של יריבתו, וכשנתפס, ערך מצגת ארוכה במסיבת עיתונאים וחשף את ההכנות המדהימות שלו לפני כל משחק. הארגנטינאי החזיר את לידס לפרמייר-ליג ב-2020 והיה אחד המאמנים הפופולריים ביותר בתולדות המועדון, אבל הוא עזב בפברואר 2023 לאחר רצף של ארבע הפסדי ליגה רצופים. קריירת האימון הארוכה שלו גם כללה גם תקופות באתלטיק בילבאו, מארסיי וליל. תחת הדרכתו של ביילסה השיגה אורוגוואי 13 נקודות בשישה משחקים במוקדמות מונדיאל 2026 והיא במקום השני בבית הדרום אמריקאי. היא תקיים גם משחק ידידות ב-6 ביוני נגד מקסיקו, וב-24 ביוני היא תחלה את דרכה בקופה אמריקה, שיירך בארה"ב, עם משחק מול פנמה. 


-----Cluster 22-----
Article number 0:
ID: 1174
Publish Date: 2024-05-06 07:58:01
Link: https://www.ynet.co.il/economy/article/byg9lziz0#autoplay
Category: Economics
Title: פסח יקר: הוצאנו 15.3% יותר באשראי בתוך ישראל
Data: פסח יקר: הוצאנו 15.3% יותר באשראי בתוך ישראל פחות הוצאות בחו"ל, בשילוב עם עליות המחירים - הביאו לכך שהוצאנו באפריל 41.2 מיליארד שקל באשראי בתוך ישראל, לעומת אפריל בשנה שעברה - פער של כ-5.4 מיליארד שקל. שילמנו כ-20% יותר ברשתות המזון והפארם, הוצאנו 17% יותר על דלק ו-45% יותר על חברות תעופה ישראליות התייקרויות, פחות טיסות ועיתוי החג: כל אלה גרמו לפסח הזה לשבור שיאי הוצאות באשראי בתוך ישראל. לפי נתוני חברת שבא (שרותי בנק אוטומטיים), מנהלת מערכת התשלומים הלאומית בכרטיסי אשראי, במהלך אפריל הישראלים הוציאו באשראי בתוך ישראל 41.219 מיליארד שקל שהם 5.461 מיליארד שקל יותר מאפריל 2023 ועלייה של 15.3%. סכום ההוצאות הממוצע היומי באפריל 2024 עמד על 1.374 מיליארד שקל - גבוה ב-0.4% ו-6 מיליון שקל לעומת הסכום היומי הממוצע במרץ 2024 שעמד על 1.368 מיליארד שקל. >> לסיפורים החשובים והמעניינים בכלכלה ובצרכנות - הצטרפו לערוץ הטלגרם שלנו  עיקר הצמיחה היתה בנקודות המכירה שהציגו עליות מחירים ובענפים שקשורים בקניית מתנות ומזון לפסח: רשתות המזון, הסעדה, הלבשה והנעלה וחשמל ואלקטרוניקה. ברשתות המזון חלה עלייה של 19.4% בהוצאות באשראי מ-4.846 מיליארד שקל באפריל 2023 ל-5.787 מיליארד שקל באפריל 2024, עם עלייה של 30 מיליון שקל בהוצאות מדי יום (פסח חל בשנה שעברה ב-5 באפריל וכן היו בחודש זה חמש שבתות לעומת ארבע השנה - פחות ימי קניות). במעדניות מכולות ופיצוציות חלה עלייה של 16.8% ובמסעדות, בתי קפה ורשתות מזון מהיר חלה עלייה דומה. ברשתות הפארם הוצאנו כ-20% יותר: 1.112 מיליארד שקל באפריל השנה לעומת 916.53 מיליון שקל באפריל אשתקד. על חשמל ואלקטרוניקה הוצאנו 7% יותר: סך הכל 2.532 מיליארד שקל בחודש.על הלבשה והנעלה הוצאנו באפריל 2.849 מיליארד שקל עלייה של 14.3%. טיילנו יותר בארץ לכן הוצאנו 12.7% יותר על אטרקציות: סך הכל 241.53 מיליון שקל. הוצאנו גם 17% יותר על דלק באפריל: 1.754 מיליארד שקל לעומת 1.498 מיליארד שקל באפריל אשתקד. לעומת זאת על מלונות ובתי אירוח הוצאנו פחות 17.5% - ככל הנראה בגלל שהצפון סגור. מדובר במכה מצערת לענף האירוח הצפוני. באפריל בשנה שעברה ההוצאות באשראי בתחום זה הגיעו ל-876.48 מיליון שקל והשנה 723.18 מיליון שקל. כיוון שיש פחות טיסות לחו"ל יש ירידה של 9.3% בהוצאות באשראי בסוכנויות נסיעות ל-719.46 מיליון שקל. לעומת זאת יש עלייה של 45.2% בהוצאות באשראי על כרטיסי טיסה מ-232.65 מיליון שקל באפריל 2023 ל-337.71 מיליון שקל באפריל השנה. זה לא משום שטסנו יותר, זה מפני שטסנו יותר בחברות תעופה ישראליות - שבא מודדת נותני אשראי של חברות בישראל בלבד. יש לקחת בחשבון שפסח חל השנה מאמצע אפריל ועד סופו, לעומת בתחילת אפריל בשנה שעברה. מכאן שרוב ההכנות לפסח נעשו בחודש מרץ 2023. יחד עם זאת, בהשוואה בין מרץ אשתקד למרץ השנה - יש עלייה בהוצאות. היקף הרכישות בעסקאות פיזיות שנערכו בבתי העסק עצמם עלה בשיעור של 18.4% לעומת אפריל 2023: 19.228 מיליארד שקל - עלייה של 18.4% לעומת אפריל 2023. ממוצע ההוצאות היומי בעסקאות פיזיות עלה ב-11.3% ל-575.694 מיליון שקל לעומת 640.939 מיליון שקל בשנה שעברה. כמו כן נשבר השיא של אוגוסט 2023 בהוצאות פר יום בחנויות פיזיות שהיה 608.159 מיליון שקל. כמו כן קנינו גם ב-12.7% יותר באונליין לעומת אפריל 2023: 21.991 מיליארד שקל סך הכל (באתרים ישראלים לא כולל אונליין מחו"ל) - עלייה של 2.48 מיליארד שקל לעומת אפריל 2023. ממוצע ההוצאות היומי ברכישות אונליין דווקא ירד באפריל ב-7.5% לעומת מרץ 2024, לכ-733 מיליון שקל לעומת 792.287 מיליון שקל במרץ 2024. בנוסף, היקף משיכות המזומן מהכספומטים הבנקאיים ממשיך לטפס ברמה החודשית ורושם עלייה בשיעור של 12.1% בהשוואה לאפריל 2023: מ-4.951 מיליארד שקל באפריל 2023 ל-5.552 מיליארד שקל השנה. ממוצע המשיכות היומי היה כ-185 מיליון שקל - עלייה של 5.5% מממוצע המשיכות היומי במרץ 2924. באוגוסט 2023 משכנו יותר כסף: ממוצע משיכות המזומן היומי מהכספומטים הבנקאיים עמד אז על 194.942 מיליון שקל. 


-----Cluster 23-----
Article number 0:
ID: 1111
Publish Date: 2024-05-06 08:03:00
Link: https://www.mako.co.il/news-military/2024_q2/Article-07f696d442c4f81027.htm?partner=lobby
Category: Politics
Title: גורם ישראלי בכיר לניו יורק טיימס: היינו קרובים לעסקה, ההצהרות של נתניהו הקשיחו עמדות בחמאס
Data: גורם ישראלי בכיר לניו יורק טיימס: היינו קרובים לעסקה, ההצהרות של נתניהו הקשיחו עמדות בחמאס לפי הבכיר הישראלי, שבחר לדבר בעילום שם, בחמאס מחפשים ערבויות נוספות לכך שישראל לא תממש רק חלק מההסכם ותחזור לחדש את הלחימה לאחר עסקת החטופים • לדבריו, ההצהרה של נתניהו על כניסה לרפיח, עם עסקה או בלעדיה, גרמה לחמאס "להקשיח את עמדותיו" בכיר ישראלי שדיבר הלילה (בין ראשון לשני) עם הניו יורק טיימס טען שהמו"מ בין ישראל לחמאס היה קרוב - אך הצהרותיו של ראש הממשלה בנימין נתניהו גרמו לחמאס "להקשיח את דרישותיו". לדבריו, חמאס כעת מחפש ערבויות נוספות לכך שישראל לא תממש רק חלק מההסכם ותחזור לחדש את הלחימה לאחר תום העסקה ושחרור החטופים. לפי הניו יורק טיימס, הפער העיקרי בין הצדדים במו"מ הוא משך הפסקת האש. חמאס דורש את סיום הלחימה עם ערבויות בין-לאומיות לכך, ואילו רה"מ נתניהו הביע נכונות להפסקת אש זמנית בלבד. בחמאס האשימו את ההצהרות של נתניהו על כך שצה"ל יכנס לרפיח - עם עסקה או בלעדיה. שני בכירים אמריקנים ששוחחו עם העיתון דחו את הטענה שהמו"מ נמצא במבוי סתום, והסבירו שהצדדים "בוחנים את הפרטים של ההצעות האחרונות". נתניהו הגיב לדיווח ב"ניו יורק טיימס": "הטענה שרה״מ נתניהו ולא חמאס הוא זה שטרפד עסקת שחרור חטופים היא שקר מוחלט והטעייה מכוונת של הציבור. האמת הפוכה לחלוטין. חמאס הוא זה שמטרפד כל עסקה בזה שאינו זז מילימטר מדרישותיו הקיצוניות ששום ממשלה בישראל אינה יכול לקבל ובראשונה, שישראל תישוג מעזה ותפסיק את המלחמה, מה שיאפשר מחדש לחמאס להשתלט צבאית על הרצועה ולהתארגן ל-7 באוקטובר הבאים כפי שהבטיח לעשות". אחרי שהתבטא בשבת תחת הכינוי "גורם מדיני בכיר", ראש הממשלה בנימין נתניהו הבהיר אתמול בקולו כי לא יסכים לעצירת המלחמה ולהוצאת כלל כוחות צה"ל מהרצועה משום שמדובר בכניעה. בישיבת הממשלה הוסיף נתניהו ש"חמאס מבוצר בעמדותיו הקיצוניות" ובכך "מכשיל את שחרור חטופינו". נתניהו ציין ששחרור חטופים "בראש מעיינינו", אך נקב במחירים שישראל לא מוכנה לשלם עבור עסקה עם חמאס: "להשאיר את חמאס על כנו, לסיים את המלחמה ולהוציא את כוחות צה"ל מהרצועה". לדבריו, "מדינת ישראל איננה יכולה לקבל זאת. איננו מוכנים לקבל מצב בו גדודי חמאס יצאו מהמחילות שלהם, ישתלטו על עזה מחדש, ישקמו את התשתיות הצבאיות שלהם, ויחזרו לאיים על אזרחי ישראל ביישובי העוטף, בערי הדרום, בכל חלקי המדינה. במקרה זה, שבעה באוקטובר הבא זה רק עניין של זמן. חמאס יוכל לממש את הבטחתו לבצע שוב ושוב ושוב את מעשי הטבח, את מעשי האונס והחטיפות". 


-----Cluster 24-----
Article number 0:
ID: 1143
Publish Date: 2024-05-06 11:51:04
Link: https://www.ynet.co.il/sport/israelibasketball/article/h1pz6qlzr#autoplay
Category: Sport
Title: מכבי ת"א תעשה היסטוריה במשחק המכריע? קטש: "אנחנו קבוצה שלא נשברת"
Data: מכבי ת"א תעשה היסטוריה במשחק המכריע? קטש: "אנחנו קבוצה שלא נשברת" הצהובים ערכו אימון באולמם הביתי לפני ההמראה לאתונה למשחק מספר 5 בסדרת רבע הגמר נגד פנאתינייקוס (שלישי, 21:15). המאמן דרוך: "נצטרך להישאר ביחד". לורנזו בראון: "נשאיר הכל על המגרש, אין לנו מה להפסיד" סדרת רבע גמר הפלייאוף של היורוליג בין מכבי ת"א לפנאתינייקוס תגיע מחר (שלישי, 21:15) לנקודת רתיחה במסגרת המשחק החמישי והמכריע שיתקיים באולם אואקה באתונה. הצהובים, שפספסו הזדמנות ביום חמישי האחרון להבטיח את הכרטיס לפיינל-פור במשחק "הביתי" בבלגרד, יקוו להשיג ניצחון שלישי העונה ושני בסדרה ביוון ולעלות לארבע הגדולות של המפעל לראשונה מאז 2013/14. לפני ההמראה ליוון, קיימה הקבוצה של קטש היום אימון אחרון באולם מנורה מבטחים בו לא נטל חלק ווייד בולדווין. במועדון לא אופטימיים לגבי שיתופו של הגארד, שפתח בחמישייה במשחק מספר 4 ונפצע שוב ברבע השני. לעומת זאת, ג'ון דיברתולומאו, שנפצע פעם נוספת בכתפו במשחק הליגה נגד הפועל חולון בשבת, כן התאמן ונראה כי הוא יעמוד לרשותו של עודד קטש מול פאו. עודד קטש אמר לקראת המשחק: "אחרי שבדקנו, ראינו וניתחנו את משחק מספר 4, אנחנו מרגישים קצת פספוס. הם עשו הרבה נקודות בסוף השעון. חלק מהדברים יכולנו למנוע וחלק פחות. נתנו לעצמנו סיכוי, נרצה לעשות את זה גם במשחק 5. האווירה תהיה אחרת, זה לא קרה בהיסטוריה, אבל אנחנו רוצים לתת לעצמנו סיכוי לעשות את זה". עוד אמר המאמן: "כמובן שאני מאמין, חייבים להאמין. ניצחנו שם פעמיים, גם בפלייאוף וגם בעונה הסדירה, נרצה לעשות את זה שוב. כמובן שהיינו רוצים את כולם כשירים. נחכה לעוד בדיקה בנוגע לווייד כד לראות אם זה בכלל אפשרי שהוא ישחק. אנחנו מספיק שנים ביורוליג, ויש סיבה שמשחקי 5 הולכים עם הקבוצות הביתיות, בטח עם האווירה שתהיה שם. נצטרך להישאר ביחד, לעלות עם ביטחון ולשחק את הכדורסל שלנו". על הלחץ: "יש לחץ מסוים, יש התרגשות, צריך לתעל את זה למקומות הנכונים. יש פה שחקנים שעברו דבר או שניים, תהיה אווירה מטורפת, נרצה להנות ממנה. מה שאנחנו לוקחים זה שאנחנו קבוצה שלא נשברת ומאמינה בעצמה". לורנזו בראון: "הסתכלנו על הווידאו של משחק מספר 4, ובהתקפות שלהם די איבדנו ריכוז בשניות האחרונות. היינו די טובים, אבל אחרי זה הריבאונדים והכדורים האבודים היו שלהם. אם נשלוט בזה, המשחק יהיה שלנו. אנחנו צריכים להישאר בפוקוס, לשים דגש על השחקנים המובילים שלהם". על כוכבי היריבה: "עשינו עבודה טובה על קנדריק נאן במשחק הראשון והשני. להאט אותו יהיה משימה גדולה בשבילנו. זה יהיה המפתח של המשחק. נצטרך לעצור גם את מתיאס לסור, הוא מפלצת בתוך הצבע, זה יהיה גם חשוב מאוד. אין לנו מה להפסיד. נשאיר הכל על המגרש, נשמור טוב בכל ההתקפה שלהם, נשלוט בריבאונד ונרוץ כמו שאנחנו רוצים ואוהבים לעשות". על חסרונו הצפוי של בולדווין: "וויד הוא שחקן חשוב בקבוצה הזאת, הוא מנהיג ונותן הרבה דברים לקבוצה הזאת וכולם יצטרכו להרים את הרמה שלהם". 


-----Cluster 25-----
Article number 0:
ID: 1127
Publish Date: 2024-05-06 13:40:04
Link: https://www.ynet.co.il/news/article/bkowgm8fc#autoplay
Category: Politics
Title: למה מצרים חוששת מפעולה ברפיח - ואיך זה ישפיע על ישראל
Data: למה מצרים חוששת מפעולה ברפיח - ואיך זה ישפיע על ישראל במצרים חוששים מ"חיסול הסוגיה הפלסטינית", אבל גם מהשפעות כלכליות וטרור בסיני - שם העלו כוננות. משרד החוץ בקהיר תיאר "מתח עם ישראל", גורמים במדינה: "ניתן לצמצם יחסים דיפלומטיים". חמאס מאיים שהמו"מ בסכנה, מצרים מזהירה את ישראל: "השיחות בעיתוי רגיש - תימנעו מהסלמה" בשעות הבוקר (שני) החל צה"ל לפנות את השכונות המזרחיות ברפיח , שבדרום רצועת עזה, לקראת תחילת פעילות קרקעית במרחב - אליה מתנגדים בתוקף במצרים. גורמים בכירים בקהיר הקפידו להזכיר את ההתנגדות המצרית שוב ושוב בחודשים האחרונים, ומשרד החוץ במצרים הזהיר היום מפני סכנות של פעולה צבאית ברפיח. לדבריו, "פעולה זו טומנת בחובה סיכונים הומניטריים חמורים. על ישראל לנהוג באיפוק ולהימנע מהסלמה בעיתוי רגיש זה של המגעים לעסקה". לפי הפרסומים, החשש של מצרים נובע מכמה סיבות מרכזיות. הסיבה הראשונה להתנגדות המצרית, אותה מציגה קהיר כסיבה מרכזית, היא "חיסול הסוגייה הפלסטינית". לדברי המצרים, פעילות ברפיח תוביל למעבר פלסטינים לסיני, מה שיביא "לחיסול הסוגייה הפלסטינית". סיבה נוספת היא חשש של מצרים מזליגת גורמי טרור לסיני, שם קהיר חוששת לאבד שליטה על המצב. גורמים במצרים מציינים כבר מתחילת המלחמה כי התעוררות הטרור באזור תהווה איום גם על ישראל. בתוך כך, מצרים העלתה את רמת הכוננות בצפון סיני אחרי ההודעה על פינוי האוכלוסייה האזרחית מרפיח, "ולאחר תחילת הפעולה הישראלית בעיר", כך אמרו שני מקורות ביטחוניים לסוכנות הידיעות רויטרס. הסיבה השלישית שבגללה מצרים מתנגדת לפעילות היא המצב הכלכלי הקשה במדינה. למעשה, מצרים לא יכולה להרשות לעצמה להחזיק כלכלית המוני עקורים, ולפי הפרסומים האחרונים במדינה, מצבם הכלכלי של העקורים הפלסטינים שכבר נכנסו אליה קשה. בתוך כך, כלי תקשורת בעולם הערבי דיווחו כי השלטונות במצרים החלו לאטום את מעבר רפיח בבטון - ולמנוע כניסה ויציאה ממנו. זמן קצר לאחר מכן פורסם דיווח קטארי, לפיו המעבר נפתח מחדש. הערוץ המצרי "אל-קאהרה אל-אחבאריה", התייחס לטענות, והבהיר, מפי מקור בכיר, כי "הפרסומים על סגירת המעבר לא נכונים והפעילות ממשיכה כהרגלה". במקביל, האמריקנים ביקשו מישראל הבהרות בנוגע לפעולה ברפיח, בכמה צינורות. כמו כן, במהלך היום צפויה להתקיים שיחה בין ראש הממשלה בנימין נתניהו לנשיא ארצות הברית ג'ו ביידן. בחמאס מאיימים: פעולה ברפיח תסכן את המו"מ בכיר חמאס, עיזאת א-רישק, איים היום כי כל פעולה צבאית תעמיד את המו"מ בסכנה. חמאס עצמו התייחס באופן רשמי להכנות צה"ל לפעולה ברפיח, ואמר כי "הצעדים שננקטו פגעו באזרחים חפים מפשע. זה מאושש את התעקשות ממשלת נתניהו להמשיך במלחמה, המונעת על ידי שיקוליו הפוליטיים, ללא התחשבות הומניטרית או מחשבות על ההשפעה על גורלם של אסירי האויב בעזה". חמאס הוסיף כי "פעולה צבאית ברפיח לא תהיה פיקניק לצבא הכיבוש, וההתנגדות האמיצה שלנו ערוכה לחלוטין להביס את האויב. הממשל האמריקני שותף במלחמת ההשמדה - ותומך ללא גבולות במכונת ההרג". מצרים נערכת לפעולה ברפיח כלי תקשורת בעולם הערבי העלו פרסומים רבים בנוגע לחששות במצרים ולהיערכות שלה לפעולה ברפיח. כך למשל, העיתון הלבנוני "אל-אחבאר", המזוהה עם חיזבאללה, פרסם כי מצרים חוששת למעשה מפיצוץ של אזור הגבול שלה עם עזה - מה שיאלץ את חייליה להתעמת עם פלסטינים שינסו לעבור למדינה. בחודשים האחרונים אף פורסם כי מצרים ביצעה כמה צעדים בגבול, במטרה להיערך למצב של עקירה לכיוונה. חברת Maxar Technologies פרסמה תמונות לווין מעבודות בנייה של חומה בגבול מצרים. בנוסף, נטען כי מצרים בונה שטח ייעודי בתוך סיני שעתיד לשכן פלסטינים במקרה של תקיפה ישראלית ברפיח. עם זאת, מצרים הכחישה את הדיווחים על כך. בערוץ הטלוויזיה הסעודי "אל-חדת'" דווח בימים האחרונים כי בסיני הוקם גוף שבטי, בשם "השבטים הערבים", שאמור לסייע במניעת עקירת פלסטינים לאזור. לפי הדיווח, הגוף לא יחליף גורמים פוליטיים במדינה, אך יאחד את הגורמים באזור ויישא עמו את המסר כי - פלסטינים לא יעקרו מאדמתם ולא יתיישבו בסיני. בעולם הערבי תוהים: איך תגיב קהיר? לצד החששות במצרים מפעולה ברפיח, ובמטרה למנוע את תחילתה, קהיר ניסתה לשדר בימים האחרונים אווירה חיובית בנוגע לשיחות המשא ומתן. עם זאת, כלי תקשורת ערביים דנים כעת בשאלה כיצד קהיר תגיב במקרה של פעולה קרקעית ברפיח. לפני כחודש וחצי אמר גורם מצרי לעיתון הקטארי "אל-ערבי אל-ג'דיד" כי "פעילות ברפיח תגרום למצב ביטחוני הרסני בגבול, שקשה לחזות את השפעותיו על מצרים". עוד נמסר, כי מצרים רואה בכך סכנה לביטחון הלאומי שלה, גם בגלל עקירה אפשרית לשטחה וגם בגלל נוכחות כוחות ישראלים בגבול של מצרים-עזה, דבר שמצרים רואה כהפרה של הסכם השלום. הגורם הבהיר כי אין למצרים אינטרס לנתק את יחסיה עם ישראל, אבל יש צעדים אחרים שהיא יכולה לנקוט בהם. מקורות מצרים נוספים אמרו לעיתון כי הקפאת הסכם השלום עם ישראל מסוכן עבור קהיר בשל סיבות רבות, בהן מערכת היחסים עם ארה"ב. עם זאת, הם ציינו כי מצרים יכולה לצמצם את היחסים הדיפלומטיים עם ישראל ולהסתפק בערוצים ביטחוניים בלבד בדיונים. המקורות אמרו כי "נוכחות של כוחות ישראלים באזור רפיח ואפילו הטמנת אמצעי מעקב, זו הפרה של הריבונות המצרית והסכם השלום". יש לציין כי מעבר רפיח הוא חלק מציר פילדלפי, המפריד בין עזה למצרים, וכל פעילות או נוכחות ישראלית בציר נתפסת בצורה שלילית במצרים. דובר משרד החוץ המצרי, אמר אבו זיד, אמר לפני כשבועיים כי "כל ניסיון לפוצץ את המצב בעזה ולהגביר את הלחץ על הפלסטינים מביא למתח ביחסים עם הצד הישראלי". עם זאת, הוא הבהיר: "המתח הזה לא יעצור את מצרים מלהמשיך בתקשורת מול כל הצדדים כדי לנסות לפתור את המשבר. הסכם השלום יציב לאורך שנים ויש מנגנונים שעוקבים אחרי יישומו ומנגנונים שיכולים לטפל בהפרות שלו". 


-----Cluster 26-----
Article number 0:
ID: 1144
Publish Date: 2024-05-06 17:34:00
Link: https://www.mako.co.il/news-sport/basketball-2024_q2/Article-4c5c0c0215e4f81026.htm?sCh=d0289dfc85dab610&pId=173122002&partner=lobby
Category: Sport
Title: "אם ג`מאל מארי ממשיך ככה, אין לדנבר סיכוי"
Data: "אם ג`מאל מארי ממשיך ככה, אין לדנבר סיכוי" 05:00: הנאגטס יעלו למשחק השני מול מינסוטה. כך הוולבס נטרלו את הרכז דנבר תעלה הלילה (בין שני לשלישי, 05:00) למשחק השני מול מינסוטה, ותצפה ליותר מג`מאל מארי. הרכז של הנאגטס לא קלע במחצית הראשונה וסיים עם 6 מ-14 מהשדה, כולל ערב רע במיוחד בהגנה. הוולבס ניצחו 99:106 במשחק הראשון בדנבר, מול האלופה, ומובילים 0:1 בסדרה. שחקני מינסוטה קלעו ב-9 מ-13 על מארי, כולל 7 מ-8 של קארל אנתוני-טאונס ואנתוני אדוורדס. מארי התקשה לאורך רוב הפלייאוף, להוציא המשחק החמישי מול הלייקרס בו קלע 32 נקודות. בשאר המשחקים הוא קלע 22 ומטה ומעולם לא עבר את 50% מהשדה. מארי עצמו מתמודד עם פציעה ועדיין לא כשיר לחלוטין, אך הפרשנים השונים הציבו אותו במוקד."רק אם מארי יכול לחזור לעצמו, דנבר תשרוד את הסדרה הזאת", כתב הפרשן ויק לומברדי. "מארי לא הצליח לחלץ את ההתקפה התקועה של דנבר. מינסוטה שמרה על מגרש שלם והצליחה לזרוק שחקנים רעננים עליהם במשך 48 דקות", המשיכו באתלטיק."מארי נראה עייף, מותש ולא הצליח לחשוב כמו שצריך. המעבר מאוסטין ריבס לאנתוני אדוורדס וג`יידן מקדניאלס נראה כאילו הוא גדול עליו". מארי עצמו טען שאין קשר בין הפציעה לבין משחקו, אבל הבין שהוא צריך לשחק טוב יותר.במשחקים נגד מינסוטה בעונה הסדירה מארי זרק 13 ו-14 זריקות, כשדנבר ניצחה פעמיים. הוא סיים עם 6 מ-14 גם במשחק הפלייאוף הראשון. 


